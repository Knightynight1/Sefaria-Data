@11א	@22א	<b>רש"י ד"ה בראשית. אמר ר' יצחק, לא היה צריך להתחיל את התורה אלא מהחדש הזה לכם וכו'.</b> ומעין שאלה זו במכילתא (שמות כ, ב) - "מפני מה לא נאמרו עשרת הדברות בתחלת התורה? משלו משל למה הדבר דומה" וכו'. ומעניין הדבר שרש"י מעדיף נוסח שאלתו של ר' יצחק. (פ' יתרו תשמ"ז) ור' הערת הרב חד"ש (רש"י פירושי התורה, הוצאת מוסד הרב קוק) על אתר ד"ה לסטים אתם שכתב: ...ולא אמנע מלהעיר עד כמה משתקף כאן טהרת נשמתו של רבינו, דהנה בחר מכל עשרות מאמרים שבמדרשים לפתוח את פירושו עם מאמר אשר בילקוט שמטרתו היא להגן על כבוד ישראל, "שמא יאמרו האומות וכו'". והנה אחרי תשע מאות שנה שנכתבו הדברים הללו עדיין אנו עומדים במדוכה זו עם אומות העולם. אין זאת אלא שרוה"ק הדריך את רבינו "מאור הגולה" (כן הוא הוכתר בתואר כבוד זה בתוספות סנהדרין פט ע"ב) למאמר זה אשר במרחקים בילקוט, וכל זה כדי להיות לנו לעד שנצח ישראל לא ישקר. עכ"ל. עוד יש להשיב מתוך עיון בדברי רש"י בדיבור הראשון בכל אחד מחומשי התורה. המעיין יווכח כי לעולם פתח רש"י בחיבתם ובכבודם של ישראל. הלא דבר הוא! <small>(מהרב איתן שנדורפי שי').</small>
		<b>רש"י ד"ה בראשית ברא, ...</b>(ירמיה כז, א), ...(בראשית י, י), ...(דברים יח, ד) <b>וכו'.</b> יתכן שכאן אין רש"י שומר על סדר הבאת הכתובים לראיה על־פי סדר ספרי התנ"ך משום שהכתוב הראשון המובא ראיה טובה מן השני, אך אין מקום לטעון שתמיד רש"י הולך על־פי שיטה זו, כי הנה כבר בהמשך הדיבור מביא פסוקים מאיוב, ישעיה, עמוס ושוב מישעיה, וכאן קשה למצוא עדיפות כלשהי של פסוק־הוכחה זה על אחר. <small>(פ' בראשית תשנ"ב)</small>
		הסתבר לי שאין שיטתיות בהבאת הוכחות מפסוקים על־פי סדר ספרי התנ"ך, וזו גם דעתו של ר' משה ארנד נ"י שעמו שוחחתי בנדון. <small>(פ' בראשית תשנ"ט)</small>
		והסיפא של דברי רש"י קשה, שהנה אומר: <b>ועוד, שהשמים מאש ומים נבראו וכו',</b> כלו' מ"עובדה" זו מוכח שהמים נבראו תחילה, והרי אין זה כתוב, ומה אפוא הראיה? ואולי כוונתו על־פי מה שפירש בפס' ח. <small>(ד' חוהמ"ס תש"ס, מלון הולידיי אין, חיפה)</small>
		<b>שם. ...בראשית ברא אלהים וגו', כמו בראשית בְּרוֹא וכו'.</b> ולפיכך צריך לאמר שהפס' הבא נמשך אחר פסוקנו. <small>(פ' בראשית תשנ"א)</small>
		<b>שם. ...על כרחך לא לימד המקרא בסדר המוקדמים והמאוחרים כלום. ע"כ.</b> אבל הרי הפסוקים מציינים אחד, שני וכו', ואלה מספרים סודרים. ורא"ם פירש שלא בא הכתוב לפרט סדר הבריאה מתחילתו, אלא מבריאת שמים וארץ ואילך. ולכן פשוט שאין לפרש "בתחילת הכל נבראו שמים וארץ", שהרי לא הם נבראו בתחילה. (פ' בראשית תשס"א) ועיין בדברי רש"י להלן (פסוקים יד וכד ובפרק ב, ד וז) ובשפתי חכמים ורבנו בחיי על אתר.
	@22ב	<b>רש"י ד"ה תהו ובהו, ...בהו, לשון ריקות וצדו.</b> והוא על־פי אונקלוס, אלא שלכאורה היה רש"י צריך לומר כאן רק לשון ריקניא (או רקות), שהרי אונקלוס מתרגם את שני הביטויים: "צדיא וריקניא", או היה צריך לומר את שני הביטויים מיד אחר דיבור המתחיל, ובודאי שלא היה צריך לאומרם בסדר הפוך משל אונקלוס. ור' "לפשוטו של רש"י", שבנגוד לאונקלוס המתרגם "תהו ובהו" - צדיא וריקניא, מפרש רש"י "תהו" בדרך אחרת (לשון תמה) ו"בהו" היא ה"צדיא וריקניא".
		ותמוה שמילון יסטרוב אינו מביא תרגום זה בע' צדו, צדותא, אבל מביא שם תרגומם של פסוקים אחרים. <small>(פ' בראשית תשנ"ב)</small>
		ור' "העמק דבר" אשר אף הוא מביא "ריקניא" בתרגומו ל"בהו", ומן הסתם אין זה בכדי. <small>(פ' בראשית תשנ"ג)</small>
	@22ג	<b>"...ויהי אור".</b> כך רק כאן, ואלו בכל יתר הבריאות בא לשון "ויהי כן". כך שאלני אתמול (שמיני עצרת) שכני לביהכ"נ ר' יהודה גרינשפן שי', והנה ב"דעת מקרא" שתי תשובות: (א) רמב"ן - מפני שלא עמד האור בתכונה הזאת כל הימים, כשאר מעשי בראשית. (ב) דעת זקנים מבעלי התוספות - כי אין אריכות בתיבת "ויהי אור" מבתיבת "ויהי כן". ואלו בשאר המעשים כתב "ויהי כן" לקצר. <small>(פ' בראשית תשנ"ט)</small>
	@22ד	<b>רש"י בסוף הדיבור: ...וקבע לזה תחומו ביום ולזה תחומו בלילה. ע"כ.</b> ור' דברי להלן (יד ד"ה להבדיל בין היום ובין הלילה). <small>(פ' בראשית תש"ס)</small>
	@22ה	<b>"ולחשך קרא לילה".</b> אצל חושך לא מוזכר שם ה' כמו אצל האור, וכדברי התוס' (תענית ג ע"א ד"ה ואילו טל לא מיעצר) "כי אין הש"י מזכיר שמו על הרעה... וכדומה לזה ויקרא אלהים לאור יום ולחושך קרא לילה, וגבי חשך לא הזכיר השם יתברך" וכו'. <small>(תשכ"ח)</small>
		<b>רש"י ד"ה יום אחד, לפי סדר לשון הפרשה היה לו לכתוב יום ראשון, כמו שכתב בשאר הימים - שני, שלישי, רביעי, וכו'.</b> ותמוה, למה אין רש"י שואל כך בפרשת קרבן התמיד (במדבר כח, ד). ואפשר שכאן נשאל ע"י אחד התלמידים והשיב, שכן מסתבר לי יותר ויותר שפירושו הוא קונטרס של שיעוריו. <small>(פ' בראשית תשמ"ט)</small>
		ואותה השאלה אפשר לשאול בסמוך - "שם האחד פישון" (ב, יא) - שאחר כך בא (שם, יג) "ושם הנהר השני גיחון" ועוד, וה"ה באשר לתשובה. (פ' בראשית תשמ"ט) ומעניין שבסופו של דיבור זה קורא רש"י לדברי האגדה שבבראשית רבה: פירוש - <b>"כך מפורש בבראשית רבה"</b>! ואולי זה בהמשך לדבריו לפס' ד "...אף בזה אנו צריכים לדברי אגדה", ויש כאן משום שיטה! <small>(פ' בראשית תשנ"א)</small>
		והעיקר, לא ידעתי, במה מפורש לשון "אחד" בדברי בראשית רבה. <small>(פ' בראשית תשנ"ט)</small>
	@22ז	<b>"ויבדל בין המים" וכו'.</b> לכאורה זה סותר את הנאמר למעלה (א, ב) "על־פני המים", שלפי זה כבר היו מים תחתונים, שהרי יש להם "פנים". (פ' בראשית תשס"א) אלא ש"על פני המים" - הכוונה על־גבי המים העליונים <small>(מהרב איתן שנדורפי שי').</small>
		<b>רש"י ד"ה מעל־לרקיע</b>,<b>על הרקיע לא נאמר אלא מעל לרקיע, לפי שהן תלויין באויר. ע"כ.</b> כלו' המים העליונים הללו אינם "מונחים" על הרקיע אלא תלויים מעליו. <small>(פ' בראשית תשנ"ו)</small>
		<b>רש"י ד"ה מעל לרקיע, ...ומפני מה לא נאמר "כי טוב" ביום שני? וכו'.</b> יש מאן דאמר במדרש רבה (ד, ו) שהוא משום שהיה בו פירוד, הבדלה - "ויבדל בין המים" וגו'. וזה שנאמר "כי טוב" ביום הראשון אף כי גם שם היתה הבדלה (פס' ד), אינו קשה, כי שם מדובר בהבדלה בין שני דברים שונים - אור וחושך, ולא כמו כאן שההבדלה היתה בין מים למים. <small>(פ' בראשית תשס"ב, מפי ר' יהודה גרינשפן)</small>
	@22ח	<b>רש"י ד"ה ויקרא אלהים לרקיע שמים, שא מים - שם מים, אש ומים וכו'.</b> ראה שפתי חכמים (אותיות י, כ), ולא ברור לי אם יש כאן פירוש אחד, כדבריו, או שמא יש כאן ג' פירושים, זה ליד זה. <small>(פ' בראשית תשנ"ב)</small>
	@22ט	<b>רש"י ד"ה יקוו המים, ...והקוום באוקינוס, הוא הים הגדול שבכל הימים. ע"כ.</b> לכאורה דברי רש"י אלה קשים: (א) כיצד הקוה ית' את כל המים כולם באוקינוס, ובסיפא של הדיבור מדבר רש"י עצמו על "כל הימים"? (ב) בפס' הבא מדבר רש"י בים התיכון על אזוריו, ובלא ספק ידע שאין הים התיכון זהה עם האוקינוס? (ג) ומה צריך היה לדחוק עצמו לומר כך בשעה שהקב"ה עצמו מדבר ב"ימים" בלשון רבים (פס' י). ואם זה משום שנאמר "אל מקום אחד", הרי אפשר לפרש זאת כבנפרד מן היבשה בכל מקום ומקום. (פ' בראשית תש"ן, תשנ"ג, תשנ"ח) באמת נחלקו התנאים בפירוש פס' זה (פרה פ"ח מ"ח), רבי מאיר מפרש שהכתוב מדבר בכל הימים שבעולם ורבי יהודה מפרש שאין הכתוב מדבר אלא בים הגדול בלבד. רש"י מפרש כשיטת רבי יהודה, אך על יסוד מחלוקתם עדיין יש לעמוד.
	@22י	<b>רש"י ד"ה קרא ימים, והלא ים אחד הוא? אלא אינו דומה טעם דג וכו'.</b> אין זה שלרש"י קשה, ששאר כל הימים יניקתם מן האוקינוס, כדברי בעל שפתי חכמים (אות ל), אלא פשוט משום לשון היחיד "ולמקוה המים". ועל כל פנים קשה לפי רש"י: (א) מה לעכו ולאוקינוס? על־כך משיב גור אריה שחילוק טעמי הדגים המשתנים לפי מקום עלייתם מן הים, מראה על ריבוי מיני המים, לכן אף שהמים נקוו במקום אחד, נאמר בהם "ימים" בלשון רבים. (ב) מדוע לא יפרש "ימים" כמוסב על "מקוה מים", אף־על־פי שבא משום מה בלשון יחיד, אם משמעו בלא ספק לשון רבים? (ג) ומה לפי רש"י באשר לאגמים שלכאורה אין להם כל קשר עם האוקינוס? דומה שאלמלא אמר בפס' הקודם "והקוום באוקינוס", לא היה קשה מידי. <small>(פ' בראשית תש"ן)</small>
		וראה שפתי חכמים (אות מ) המוסיף, כי דגי איספמיא טעימים יותר. ולא ידעתי, מניין לו זה ולשם מה צריך להוסיף הערה זו שכלל אינה מתבקשת, שהרי שונה אינו בהכרח טוב יותר או רע יותר. <small>(פ' בראשית תשס"ו)</small>
	@22יא	<b>רש"י ד"ה תדשא הארץ דשא עשב.</b> לשון רש"י בדיבור זה קשה, ובמיוחד צריך ביאור הקטע: <b>ואין לשון למדבר לומר דשא פלוני וכו'.</b> <small>(פ' בראשית תשנ"ד)</small>
		דומה שהכוונה לומר, אי־אפשר לומר דשא פלוני וכו'. ואכן הלשון של רש"י מוזר. <small>(ב' דחוהמ"ס תש"ס, הולידיי אין, חיפה)</small>
		<b>רש"י ד"ה עץ פרי, שיהא טעם עץ כטעם הפרי. ע"כ.</b> משום מה חשבתי שלשון זו שמורה לאתרוג (ויקרא כג, מ - מס' סוכה לה ע"א). (פ' בראשית תש"ס) אחרי החטא לשון זו שמורה לאתרוג, אך לכתחילה היתה צריכה להיאמר בכל העצים <small>(מהרב איתן שנדורפי שי').</small>
		<b>רש"י ד"ה עץ פרי, ...והיא לא עשתה כן אלא ותוצא הארץ עץ 'עושה' פרי ולא 'העץ פרי', לפיכך כשנתקלל אדם על עונו, נפקדה גם היא על עונה ונתקללה. ע"כ.</b> וקשה שהנה רש"י מיחס כאן לארץ רצון וגם בחירה משלה, שאלמלא כן, הרי אין מקום לענישה. ועוד, שלא נענשה מיד אלא מעין "ביום פקדי ופקדתי", וגם זה תמוה. ולבסוף, כלום זה היה טוב כל כך, אלו אפשר היה לאכול גם את העץ (שאם לא כן, מה ענין יש בטעמו? ואם כן, למה נענשה הארץ - האדמה? (פ' בראשית תשנ"א, תשנ"ח) וכתב הלבוש שאכן אין בחירה לאדמה הגשמית, אבל ישנם כח ומזל הממונים עליה מלמעלה ולהם יש בחירה. וביפה תואר כתב שלא נתקללה הארץ מיד אחר חטאה, כדי שלא ינזק האדם הניזון מגידוליה, אבל אחר שחטא גם האדם, נענשו יחדיו. ועיין בספר אורות התשובה להגרא"י קוק פרק ו פיסקא ז, ובהקדמת הרב יעקב הלוי פילבר לאורות התשובה.
		<b>רש"י ד"ה אשר זרעו בו, הן גרעיני כל פרי שמהן האילן צומח כשנוטעים אותו. ע"כ.</b> אין כאן אבחנה בין זריעה ונטיעה, וקשה לתאר שרש"י לא ידע ההבדל. <small>(פ' בראשית תשנ"ח)</small>
		וקרוב לוודאי שיש כאן שיבוש. <small>(פ' בראשית תשס"ו)</small>
	@22יד	<b>רש"י ד"ה יהי מארת, חסר וי"ו כתיב, על שהוא יום מארה ליפול אסכרא בתינוקות וכו'.</b> ראה הערה 45 בחומש "תורת חיים" שכוונת רש"י לחסרון הוי"ו הראשונה, שכן חסרון הוי"ו שבלשון רבים אינו מעלה ואינו מוריד. ונראה שבזה מיושבת השאלה, למה אין כל הערה באשר לחסרון הוי"ו בתיבה "למאורת" שבפס' הבא <small>(באשר לחסרון הוי"ו בתיבה "המארת" שבפס' טו ר' להלן).</small>
		ולכאורה היה רש"י צריך גם לשאול באשר ללשון הרבים, שהתיבה "יהי" שבכאן אינו הולם את לשון הרבים של "מארת". והנה מעיר כאן "גור אריה" שלשון יחיד זה בא לרמוז לכך שהתיבה "מארת" אכן נדרשת כלשון יחיד. ראה הברייתא על תעניתם של אנשי המעמד על אסכרא שלא תיפול בתינוקות, שקטע ממנה מביא רש"י כאן, והיא במס' תענית כז ע"ב.
		גם קשה ללשון רש"י "על שהוא יום מארה" - מיהו או מהו "שהוא" זה, והרי קשה להניח שכוונת רש"י ליום הרביעי שבבריאה שעדיין אינו מוזכר. <small>(פ' בראשית תשמ"ט, תשנ"א, תשנ"ג, תשנ"ו - תשנ"ט)</small>
		<b>רש"י ד"ה להבדיל בין היום ובין הלילה, ...אבל בשבעת (</b>נ"א<b>בשלושת) ימי בראשית שמשו... יחד וכו'.</b> ולענ"ד ברור כי הנוסח האחר (בשלושת) הוא הנכון, וכנראה התחלפו זי"ן בגימ"ל. אבל ראה אצל ר' אברהם ברלינר בליקוטים.
		<b>שם. ...יחד בין ביום ובין בלילה. ע"כ.</b> ולפי גירסת רא"ם ועוד: "זה ביום וזה בלילה", והמעיר בחומש "תורת חיים" מציין (הע' 51) "וגרסא זו ניחא יותר", ולא מובנת לי הערתו, שהרי זה סותר את הרישא של הדיבור. <small>(פ' בראשית תשנ"א, תשנ"ג)</small>
		אבל ראה דברי רש"י למעלה (ד): "...וקבע לזה תחומו ביום וזה תחומו בלילה". ור' מלכה של תורה. <small>(ב' דחוהמ"ס תש"ס, מלון הולידיי אין, חיפה)</small>
		<b>רש"י ד"ה והיו לאתת, כשהמאורות לוקין, סימן רע הוא לעולם וכו' (סוכה כט ע"א).</b> הפס' שבנביא (ירמיה י, ב) אינו מראה, אם אמנם זה סימן אובייקטיבי, או שמא צילום המציאות, כלו' האנשים קושרים תופעות שליליות המתרחשות עם ליקויי המאורות. <small>(פ' בראשית תשנ"א, תשנ"ח)</small>
		ברם, אחרי ליקוי שמש כמעט טוטאלי בשלהי דקייטי השנה באו רעש אדמה קשים בתורכיה, ביוון ובטייוואן שבכל אחד קרבנות אדם רבים ונזקים עצומים. <small>(ב' דחוהמ"ס תש"ס, מלון הולידיי אין, חיפה)</small>
	@22טז	<b>רש"י ד"ה המארת הגדולים וגו' שוים נבראו וכו'.</b> ראה יומא סב ע"ב "שהיו שנים (כלו' שעירי יוה"כ) שווים", ומסתבר שגם כאן למד רש"י על השוויון מן המלה "שני" המיותרת לכאורה, שהרי מיעוט רבים שנים. אך אם אמנם כן למד רש"י, היתה התיבה "שני" צריכה להכתב בד"ה. ומכל מקום ר' ב"תורה שלמה" (עמ' קלב אות תרכ"ז) את המאמר ע"פ חולין ס ע"ב והערותיו שם.
		אבל גם אפשר שרש"י למד "שוים נבראו" מחסרון שתי הווי"ן (ולא רק וי"ו אחת, הראשונה, ר' מה שכתבתי לפס' יד), ואין הוא מביא לימודו זה "שוים היו" כבר בפס' יד משום שדרשה זו מקומה לא בציווי הבריאה אלא בביצועה.
		ובאשר להמשך דברי הגמרא־רש"י "...אי אפשר לשני מלכים" וגו' - מסתבר שהלבנה טענה כן אחר נסיון של ג' ימים, ר' למעלה (יד ד"ה יהי מארת וד"ה להבדיל וגו'). וקצת קשה על דברי הגמרא, למה זה נקרא קטרוג, הרי הקב"ה קיבל את הטענה ואף ראה לנכון להפיס דעתה, ר' ד"ה הבא - ואת הכוכבים, ואולי באמת היה נמשך המצב הראשוני, אלמלא טענה הלבנה מה שטענה. אך אולי אפשר ליישב על דרך המוסר - אמנם נכון הוא שאין שני מלכים יכולים להשתמש בכתר אחד, אבל מכיוון שללבנה נגיעה בדבר, לא עליה היה לטעון, שמא ישתמע שהיא רוצה להיות הגדולה. ור' מה שכתבתי להלן (לב, כג) רש"י ד"ה ואת אחד עשר ילדיו. (פ' בראשית תש"ן, תשנ"ב, תשנ"ה) וב"רש"י פירושי התורה" העיר הרב חד"ש שבלשון הגמ' בחולין אין מוזכר "קטרוג", אלא: "אמרה ירח", ואם־כן הקושיה היא רק על לשון רש"י שכתב: "על שקטרגה ואמרה", והוסיף שם שכוונת רש"י להורות שקנאת הירח לא היתה מתוך רוח טהרה, שהרי מה איכפת לירח בגודלה של החמה, היה לה לשאל רשות להקטין את עצמה. <small>(הראני הרב איתן שנדורפי שי')</small>
		<b>רש"י ד"ה ואת הכוכבים. על־ידי שמיעט את הלבנה, הרבה צבאה, להפיס דעתה. ע"כ.</b> כלו' אותם החלקים שהסיר ית' מן הלבנה לשם המעטתה, הפכו לכוכבים, ובזה הפיסה. <small>(פ' בראשית תשנ"ט)</small>
	@22כ	<b>ד"ה נפש חיה וד"ה שרץ.</b> משום מה שובש כאן סדר ד"ה. <small>(פ' בראשית תשמ"ז)</small>
		ור' שפתי חכמים (אות י) שבמתכוון עשה רש"י כן, כדי ללמדנו פשוטו של מקרא, דהיינו "נפש חיה" הוא כאן מעין כותרת המוסבת גם על שרץ וגם על עוף.
		ור' בחומש רש"ר הירש, כיצד סידר ידידי ר' יוסף שמואל פוגל ז"ל דיבור זה, ולא כר' שמואל פ. גלברד ב"לפשוטו של רש"י".
		ומכל מקום קשה הדיבור כולו, שהרי הכתוב מדבר במפורש על שרץ המים, ולמה אפוא להרחיבו על עוף, שקצים, בריות ודגים, ולא לפרש כלל, מה זה שרץ המים, מה גם שכל אלה - עוף, שקצים, בריות ודגים - לא נבראו עדיין, וצע"ג. <small>(פ' בראשית תש"ן)</small>
		<b>"ישרצו המים שרץ נפש חיה... ואת כל נפש החיה הרמשת אשר שרצו המים למיניהם"</b>. בבריאת הדגים הכתוב מדבר, וקצת קשה שהכתוב מכנה אותם בשם שרץ, אלא שגם רש"י מפרש כך - "וכן הדגים" (סוף ד"ה שרץ). וצ"ע. (פ' בראשית תש"ן) ובאמת במילון אברהם אבן שושן כתוב ששרץ הוא שם כולל לכל בעלי החיים הקטנים הגדלים ביבשה או במים.
		<b>רש"י ד"ה נפש חיה, נפש שיש בה חיות. ע"כ.</b> ובדומה פירש למעלה (כ) ולהלן (כד), וראה דברי שפתי חכמים (אות ק) באשר לשוני שבביאור, שאינם משכנעים ביותר, ולכאורה גם קשה עצם החזרה ג' פעמים, אף כי בשינויים קלים <small>(מוסברים?)</small>
		גם קשה ה"א־הידיעה שב"החיה" שמשום מה אינה בד"ה שבכאן. ועוד: רש"י חוזר לעניין זה ברביעית להלן (ב, ז), ושם קשה לשונו "אך זו של אדם חיה שבכולן", דברים שלכאורה אין להם רמז בכתוב שם. <small>(פ' בראשית תשמ"ח)</small>
		וראה גם להלן (ב, יט). <small>(פ' בראשית תשמ"ט)</small>
		וראה להלן (ט, י וטו), שם אין רש"י אומר מאומה. וה"ה באשר לפס' ל דלהלן. <small>(פ' בראשית תשנ"ב)</small>
		ור' בחומש "תורת חיים" הע' 63 בשם "דבק טוב" שכתב: הוצרך לפרש כן עוד פעם שנית "נפש חיה", לפי שנכתב בה"א־הידיעה משמע שהוא חיה ממש לכן פירש פעם שנית שאין פירושו כן מדכתיב "אשר שרצו המים", וראה שם הע' 69. <small>(פ' בראשית תשנ"ג)</small>
		ועוד קצת קשה לי. הלשון נפש חיה בא בפסוקים כ, כא וכד, ובעל שפתי חכמים (אות ק) ממתין בהערתו עד פס' כד ולא העיר מיד. <small>(פ' בראשית תשנ"ט)</small>
		ור' מה שכתבתי להלן (ב, ז לד"ה נפש חיה). <small>(ד' דחוה"ס תש"ס, מלון הולידיי אין, חיפה)</small>
	@22כא	<b>רש"י ד"ה התנינם, ...שאם יפרו וירבו, לא יתקיים העולם בפניהם. התנינם כתיב. ע"כ.</b> שמעתי מפי ר' אורי פיקסלר בשם ר' מיכאל פרלמן, כי קושיתו של רש"י היתה בטעמי המקרא, השונים כאן לעומת יתר הפסוקים "וירא אלהים כי טוב", כי רק כאן בא פס' זה שלא אחרי האתנחתא, וזה כדי לא לכלול את התנינם ב"טוב", שהרי "אם יפרו וירבו, לא יתקיים העולם בפניהם". ע"כ. ומשבדקתי, ראיתי שהתוספת "התנינם כתיב", לכאורה אינה מדברי רש"י, אלא תוספת של מי שראה את קושיו של רש"י ביו"ד החסרה וביקש להסביר. <small>(פ' נח תשמ"ח)</small>
		ולכאורה היתה תוספת זו צריכה להיות כתובה בראשית הביאור ע"פ האגדה. <small>(ג' דחוה"ס תש"ס, הולידיי אין, חיפה)</small>
		ויש לבדוק, אם אמנם "תנינם כתיב" הוא מדברי הגמ' בבבא בתרא עד ע"ב. שאם לאו, צריך למחוק כל הסיפא, וצריך לבדוק בדפו"ר. <small>(פ' בראשית תש"ס)</small>
		אכן בגמ' ב"ב (שם) אין, וה"ה אצל ר' אברהם ברלינר. בצילום דפו"ר שבידי מתחיל בפס' ד בערך. גם ב"לפשוטו של רש"י" אין. וכן ביתר הפירושים שבידי. כלו' אכן זוהי תוספת מי שביקש להסביר את קושיית רש"י. <small>(פ' בראשית תשס"א)</small>
	@22כב	<b>רש"י ד"ה ויברך אתם, לפי שמחסרים אותם וצדין מהם וכו'.</b> והוא על שם העתיד לבוא, שהרי לפי שעה לא היה מי שיצוד, וכמו ענין החיות - שלא נתברכו על שום העתיד, וכדברי רש"י בהמשך. וקצת תמוה שלא אמר: על שם העתיד, כבר ברישא. <small>(פ' בראשית תשס"א)</small>
	@22כד	<b>רש"י ד"ה ורמש, ...כל לשון רמש ושרץ בלשוננו קונמוברי"ש. ע"כ.</b> הביטוי "בלשוננו" מאד תמוה בעיני, שהרי בדרך כלל כותב רש"י "בלע"ז", מתוך הנחה ש"לשוננו" הוא לשון הקודש, ומה שינה אפוא כאן?
	@22כו	<b>"נעשה אדם בצלמנו כדמותנו וירדו" וגו'.</b> משמע אדם כשם ציבור, שהרי מיד בא לשון הרבים "וירדו", וקצת תמוה שאין הערה לזה, לא במפרשים שבמקראות הגדולות ואף לא "בדעת מקרא", ואני שמתי לב לזה עתה לראשונה. מכל מקום, דומה שיש בזה משום רמיזה מוקדמת לבריאת האישה אשר הצורך בה התעורר לכאורה רק עם ראות אדם הראשון שלכל בעלי החיים יש "עזר כנגדו" "ולאדם (כלו' לעצמו) לא מצא עזר כנגדו" (ב, כ). ועכ"פ - ראה רס"ג. וירדו - ישלוט. <small>(פ' בראשית תשס"ב)</small>
		וראה רמב"ן על אתר. <small>(פ' בראשית תשס"ח)</small>
		<b>"בצלמנו כדמותנו" (כו), "בצלמו בצלם אלהים"</b> (כז). "בדמות אלהים" (ה, א), "בדמותו כצלמו" (שם, ג). הרבה תמהתי, אם יש משמעות שונה בגוונים השונים המנויים כאן. ולא זו אף זו.
		<b>רש"י לפסוקנו, ד"ה בצלמנו - בדפוס שלנו</b>. ואלו בפס' הבא, <b>ד"ה ויברא אלהים את האדם בצלמו - בדפוס העשוי לו. ע"כ.</b> ועד כאן שפיר. אך אחרי כן <b>בד"ה בצלם אלהים ברא אותו - פירש לך שאותו צלם המתוקן לו, צלם דיוקן יוצרו הוא. ע"כ.</b> ולא ידעתי, מה טיבו של השינוי הדק בדבריו ז"ל. <small>(פ' בראשית תשמ"ט)</small>
		<b>רש"י ד"ה נעשה אדם, ענותנותו של הקב"ה למדנו מכאן וכו'.</b> עצם ההימלכות עם המלאכים היא סימנה של ענותנות זו, והנימוק שרש"י נותן להימלכות זו - דמיון האדם למלאכים - לכאורה אינו נחוץ להוכחת הענותנות, אבל הוא נחוץ להימלכות עצמה, וזה מקשה קצת על עיקר הדברים. (פ' בראשית תשנ"ב) ור' לבוש שלשון נעשה משמע שהיה ח"ו צריך סיוע מאחרים, על זה מתרץ רש"י שמתוך ענוה נמלך בהם. אלא שעדיין קשה למה לא הראה ענותנותו בשאר הבריאות, לכך פירש שהאדם בדמות המלאכים ויתקנאו בו <small>(הראני הרב איתן שנדורפי שי').</small>
		<b>שם. ...ויש מקום למינים לרדות... ע"כ.</b> לא מצאתי מי שיבאר פועל זה כאן אלא נחמה ליבוביץ ומשה ארנד, ר' בספרם "פירוש רש"י לתורה - עיונים בשיטתו" עמ' 140: הזדמנות לאפיקורסים להרים ראש ולהסתייע בלשון הפס'. <small>(פ' בראשית תשנ"א)</small>
		<b>"...בדגת הים ובעוף השמים ובבהמה ובכל־הארץ ובכל הרמש הרמש על־הארץ".</b> שאלתי, מה שייך כאן "ובכל־הארץ" בתוך שורת בעלי־החיים השונים, וביקש בני שלו' שי' לומר שכנראה אין מקום לשליטה על הרמש הרומש על הארץ בלא שליטה על הארץ, וראינו שהרש"ר הירש הולך בדרך זו. ברם, ראה פס' כח, שם נאמר: "ורדו בדגת הים ובעוף השמים ובכל־חיה הרמשת על־הארץ" - בלי איזכור לשלטון על הארץ. <small>(פ' בראשית תשס"ה)</small>
	@22כח	<b>רש"י ד"ה וכבשה, ...ללמדך... ועוד ללמדך...</b> . ולכאורה שתי הדרשות קשות למדי, וקרוב הרבה יותר לדרוש מכאן: האיש דרכו לכבוש, ואין דרכה של אשה לכבוש. <small>(פ' בראשית תשמ"ח)</small>
	@22כט	<b>רש"י ד"ה לכם יהיה לאכלה, ולכל חית השדה, ...וכשבאו בני נח, התיר להם בשר וכו'.</b> מנין לו לרש"י זה, ולמה להם להתיר ולא לאדה"ר? צריך לבדוק במקורותיו של רש"י. (פ' בראשית תשס"א, סמוך לבר־מצוה של יובל שי') ור' רמב"ן על אתר וגם ספר העקרים לר"י אלבו (מאמר ג, טו) ומערכי לב לרב אלימלך בר שאול עמ' 173.
@11ב	@22ד	<b>"בהבראם",</b> ה"א זעירא. "א"ר תחליפא, באברהם הן הן האותיות בהבראם - בזכותו של אברהם" (תנחומא ישן בראשית טז). ואולי הה"א הזעירה מפני שנוספה לו לאברם כתוספת לשמו. <small>(פ' בראשית תשנ"ה)</small>
		<b>רש"י ד"ה תולדות השמים והארץ בהבראם ביום עשות ה', למדך שכלם נבראו ביום ראשון. ע"כ.</b> וכפי שכבר אמר למעלה (א, יד) ד"ה יהי מארת. וקצת קשה, לשם מה חזרה זו. <small>(פ' בראשית תשמ"ט)</small>
		ואין זה קשה, כי שם מתפרש דרך זו סדר הפסוקים - ר' שפתי חכמים (אות ש), ואלו כאן הפניה כמעט מפורשת. <small>(פ' בראשית תש"ן)</small>
		וראה הע' 89 בחומש תורת חיים בשם "ספר הזכרון" שהדרשה היא משום שכתוב "ביום עשות". <small>(פ' בראשית תשנ"ג)</small>
		<b>שם. ...שהעולם הזה נברא בה"א, רמז שירדו הרשעים למטה לראות שחת כה"א זאת שסתומה מכל צדדים ופתוחה למטה, לרדת דרך שם. ע"כ.</b> ובצדה פתח - לבעלי תשובה. לכאורה כך צ"ל. <small>(פ' בראשית תשנ"ח, ערב הנסיעה לטושנד)</small>
	@22ה	<b>"וכל שיח השדה טרם יהיה בארץ... כי לא המטיר... ואדם אין לעבד..."</b> הכתוב מונה שתי פעלות לאי־הימצאות שיח השדה, כך לכאורה, ואם כן, הסיבה השניה קשה - כלום אדם אחד יכול להתגבר על עבודת האדמה על פני כל כדור הארץ? ולפי רש"י קשה עוד יותר, כי זה מפורט יותר. ועוד קשה על־פי זה חישובה של הגמ' (סנהדרין לח ע"ב) שבשעה העשירית סרחו, ואין בחשבון הזה קצבת זמן לעבודת האדמה בגן. (פ' בראשית תשנ"ח, ערב הנסיעה לטושנד) ור' מה שכתבתי להלן (ג, ח ד"ה לרוח היום). <small>(ה' דחוהמ"ס תש"ס, הולידיי אין, חיפה)</small>
		<b>רש"י ד"ה כי לא המטיר, ...לפי שאדם אין לעבוד את האדמה ואין מכיר בטובתם של גשמים, וכשבא אדם וידע, שהם צורך לעולם, התפלל עליהם וכו'.</b> הא לך חכמתו הרבה של אדם הראשון יציר כפיו של הקב"ה אשר תוך השעות המעטות שבהן שהה בגן עדן ידע להכיר בטובתם של גשמים, שהם צורך לעולם. (פ' בראשית תשנ"ו) ועיין רש"י למלכים א' (ה, יא) ובספר הכוזרי א, צה.
	@22ז	<b>"לנפש חיה"</b>. מתרגם אונקלוס "לרוח ממללא", ויונתן בן עוזיאל אף מוסיף "...לאנהרות עיינין ולמצתות אודנין" (למאור עיניים ולשמע אזניים). וקצת קשה, לשם מה ניתן לו כוח הדיבור כבר עתה, כשאין לו עם מי לדבר. ור' הווריאציות השונות בתרגום אונקלוס לביטוי זה - א, כ; שם, כא; שם, כד; ב, יט; ט, טז. וכן צריך לבדוק הווריאציות אצל רש"י. <small>(פ' בראשית תשמ"ט)</small>
		ועל תרגום יונתן בן עוזיאל קשה לי, לשם מה התוספת "לאנהרות עיינין ולמצתות אודנין", והרי זה ישנו גם בבעלי־חיים האחרים. <small>(פ' בראשית תש"ן)</small>
		כאמור כך מתרגם אונקלוס רק כאן, ולא לפני כן ולא אחרי כן, ור' מה שכתבתי להלן (א, כ; ט, י ושם, טו).
		<b>רש"י ד"ה עפר מן־האדמה, ...דבר אחר, נטל עפרו... הלואי תהא לו אדמה כפרה ויוכל לעמוד. ע"כ.</b> לכאורה פירושו - מן האדמה הידועה שבמקום המזבח בבית הבחירה. <small>(פ' בראשית תשנ"ו)</small>
		ור' בראשית רבה (יד, ח), אך אין זה מוסיף לי הרבה בהבנת הדיבור. <small>(פ' בראשית תשנ"ט)</small>
	@22ח	<b>רש"י ד"ה מקדם, במזרחו של עדן נטע את הגן. ע"כ.</b> לפי זה מיישב רש"י את הבלתי־ידוע בבלתי־ידוע, שהרי אינני יודע, עדן היכן הוא. ולכאורה מוטב להבין "מקדם" כעומד בפני עצמו, כלו' אי שם במזרח. (פ' בראשית תשנ"ח, ערב הנסיעה לטושנד) ויתכן שכוונתו כי אין להבין "מעדן שהוא בצד קדם", אלא "בצד קדם שבתוך עדן".
		<b>שם. ...וללמד על העופות שנבראו מן הרקק. ע"כ.</b> ר' השלמת דברי רש"י בהמשך, בפס' יט, והשוה א, כ. <small>(פ' בראשית תשנ"ט)</small>
	@22יד	<b>רש"י ד"ה הוא פרת, החשוב על כולם, הנזכר על שם א"י. ע"כ</b>. ולא ידעתי, במה הפרת חשוב על הנילוס, למשל. <small>(פ' בראשית תשס"ב)</small>
		וצריך לפרש "הנזכר" כאלו נאמר משום שנזכר, והשוה דברי רש"י להלן (טו, יד ד"ה הנהר הגדול). נמצא שחשיבותו של הפרת היא בכך שמשמש גבול למתנת ארץ ישראל לבני ישראל: "עד נהר פרת" (להלן טו, יח ובדברים א, ז). (פ' בראשית תש"ן) אבל עדיין קשה כיון שלהלן (טו, יח) גם נהר מצרים נזכר בין גבולות הארץ <small>(מהרב איתן שנדורפי שי').</small>
		דיבורי המתחיל שבפס' זה מעניינים הן מבחינה עניינית - כוש ואשור, הן מבחינת הסדר - כולן. <small>(פ' בראשית תשנ"ו)</small>
	@22טו	<b>"...בגן עדן לעבדה ולשמרה".</b> הכינויים שבלשון נקבה תמוהים. ושמא אפשר להסב אותם על התיבה "אדמה" הבאה למעלה (בפסוקים ה, ו, ז וט), אך זה רחוק. והנה כבר העירו על זה ראב"ע ור"ע ספורנו, כל אחד כדרכו. (פ' בראשית תשמ"ט, תשנ"ה, תשנ"ו) ראב"ע: שב אל האדמה. ר"ע ספורנו: לעבוד את "נשמת חיים" <small>(דלעיל פס' ז).</small>
		<b>רש"י ד"ה ויקח, לקחו בדברים נאים, ופתהו ליכנס. ע"כ.</b> נראה שלעבדה צריך היה לפתות כבר אז! ואין חדש תחת השמש. <small>(פ' בראשית תש"ן)</small>
	@22יז	<b>"...כי ביום אכלך ממנו מות תמות".</b> מכאן שהאיסור על אכילה מעץ הדעת קדם לבריאתה של חוה, כלו' היא לא שמעה עליו מפי הגבורה, ואולי יש בזה משום מקצת טענה לטובתה של חוה. <small>(פ' בראשית תשס"ה)</small>
		<b>ו</b>קצת קשה מה אזהרה יש כאן, הרי המושג מוות עדיין לא מוכר, והרי אין עונשין אלא אם כן מזהירין. <small>(פ' בראשית תשס"ב)</small>
	@22יח	<b>רש"י ד"ה לא טוב היות האדם וגו', שלא יאמרו, שתי רשויות הן וכו'.</b> כלו' אין כאן מחשבה ודאגה לטובת האדם, אלא עשיה למען תימנע טעות מחשבת האדם! ומתעלמים מזה לגמרי. אבל ראה דברי רמב"ן על אתר. וראה "העמק דבר" שהביא דברי הראב"ד בהקדמת ספרו בעלי הנפש: לא לענין נקבה דבר ה' שיהא ממין האדם, דזה פשיטא שלא גרע האדם מכל הברואים שהנקבה המקיימת המין הוא ממינו, אלא לא טוב שיהיה לו נקבה כמו לשארי ברואים שאינם לעזר בכל הליכות החיים, ורק בעת הזווג היא מזדמנת לפניו, אבל לא טוב שיהא האדם בזה האופן.
		וקשה לי, למה הקב"ה לא עשה מיד, אלא רק אחר ש"לא מצא עזר כנגדו" (ומי לא מצא? הקב"ה? אדם?), רק אחר שהאדם קינא ביתר הברואים, כדברי בראשית רבה המובאים ברש"י לפס' כ (ד"ה ולאדם וגו')? (פ' בראשית תש"ן) ואולי כדי שיכיר בטובתה, כמו שכתב רש"י למעלה (ב, ה) לגבי הגשם <small>(מהרב איתן שנדורפי שי').</small>
	@22יט	<b>"...לראות מה יקרא לו".</b> שאלתי התמה היא - למאי נפקא מינה? מי היה צריך למילון זואולוגיה? והרי עדיין היה לבדו, לפיכך לא היה עם מי לדבר, ולשם מה אפוא מכשיר קומוניקאציה שפה? ואם לאפיין - למאי נפ"מ? ואם לסמל בעלות (ר' בארותיו של יצחק להלן) - הרי היה יחיד בעולם. ור' רמב"ן, רבנו בחיי ומלבי"ם על אתר. (פ' בראשית תשס"א) ור' מדרש תנחומא (חקת ו) שנתבקש אדם הראשון לקרא שמות לכל חי להראות שחכמתו מרובה משל המלאכים ועל כן יש צורך בבריאתו.
		<b>רש"י ד"ה ויצר וגו'. מן האדמה, ...לפי שאמר למעלה, שמן המים נבראו וכו'.</b> מסתבר שרש"י מתכוון לאמור למעלה (א, כ), ואם כן, אינו מתחשב כלל באתנח המחלק את הפס'.
		<b>שם. ...ועוד למדך כאן שבשעת יצירתן מיד בו ביום וכו'</b>. ולא ידעתי מה לימוד צריך לזה, והרי עוד בערב שבת גורש, וממילא כל המתואר בפרשה היה ביום. <small>(פ' בראשית תשנ"ט)</small>
		<b>רש"י ד"ה וכל אשר יקרא לו האדם נפש חיה וגו'. סרסהו ופרשהו... האדם שם, הוא שמו לעולם. ע"כ.</b> כאן אין רק סירוס, אלא גם הוספת התיבה "שם", ודומה שאין זה רגיל ב"סרסהו". <small>(פ' בראשית תשס"א)</small>
	@22כ	<b>"...ולאדם לא מצא עזר כנגדו".</b> לא ברור מכאן, מיהו זה שלא מצא, ולפי רש"י (בראשית רבה יז, ד) הרי זה אדם שאמר: "...ולי אין בן זוג", אך אם כך קשה לשון "ולאדם". ועל כל פנים קשה עניין אי־הימצאות בן זוג בהקשר למתן השמות, אף כי רמב"ן משבח את פירושו של רש"י. <small>(פ' בראשית תשס"ה)</small>
	@22כא	<b>רש"י ד"ה ויפל ה' א־להים תרדמה, ...אמר (אדם), לכולם יש בן זוג ולי אין בן זוג וכו'.</b> מסתבר שרש"י מבקש להשיב לשאלה, מה לעזר כנגדו ולמתן שמות שבו מדובר כאן, ועל כן מתאר את המצב - אגב מתן השמות עמד אדם הראשון על בדידותו. <small>(פ' בראשית תשס"ב)</small>
		<b>רש"י ד"ה מצלעותיו, ...זה שאמרו, שני פרצופין נבראו. ע"כ.</b> ולכאורה צ"ל נברא בלשון יחיד (אדם), ויצירת האשה היתה ע"י הפרדת שני הפרצופים. <small>(פ' בראשית תשנ"ח, ערב הנסיעה לרומניה)</small>
	@22כג	<b>"זאת הפעם עצם מעצמי" וגו'.</b> אף כאן ניכרת חכמתו היתירה של אדם הראשון (נוסף לאמור למעלה בפס' ה), שאף שהפיל עליו ה' תרדמה ויישן, כאמור בפס' כא, ידע! <small>(פ' בראשית תשנ"ב, תשנ"ה)</small>
	@22כד	<b>רש"י ד"ה על כן יעזב איש, רוח הקודש אומרת כן וכו'</b>. וראה שפתי חכמים (אות ס) המעיר יפה, למה רש"י בוחר בביאור זה (ולא - שאדם אמר כך), והוא משום שלא היו לו לאדם לא אב ולא אם, ואז גם בנים לא היו לו. <small>(פ' בראשית תש"ן)</small>
		וראה רד"ק (ע"פ תורה שלמה על אתר): זה הפס' דברי משה ולא דברי אדם, ואינו נכון, אלא אדם עצמו אמרו, ויודע היה כי יוליד בנים, כי לכך נברא, להוליד... ורז"ל דרשו (סנהדרין נז ע"ב), כי אדם הראשון אמר זה הפס' ע"י רוח הקודש, והוא אזהרה לבני נח באיסור עריות. <small>(פ' שמיני תשנ"ה)</small>
		ובאשר ללשון רוח הקודש במקום הקב"ה, דומה שיש עוד אצל רש"י. <small>(פ' בראשית תשנ"ט)</small>
		וראה לרש"י זה גם גור אריה (מובא בהע' 31 בחומש תורת חיים), דעל כרחך האי "יעזוב" לא הוי כפשוטו דלמה צריך לעזוב את אביו ואת אמו בשביל אשתו, ועל כרחך קרא לעריות אתא, ואין בן אדם נותן התורה שיצוה על עריות, אלא רוח הקודש אומרת כן. ולפס' ראה רמב"ן, שמותר האדם מן הבהמה במה שהזכרים דבקים בנשותיהם, אבל הבהמה והחיה יבואו הזכרים על איזה נקבה שימצאו וילכו להם. ור"ע ספורנו כתב: ראוי שישתדל האדם לישא אשה ההוגנת לו וראויה לידבק בו, גם שיצטרך לעזוב את אביו ואת אמו, כי לא יהיה דיבוק אמתי בבלתי דומים, אבל יהיה בדומים בלבד, כי אז יכוונו לדעת אחת. <small>(פ' בראשית תשס"ד)</small>
	@22כה	עיין בראשית רבה (יט, ט), ובדומה לכך ילקוט שמעוני <small>(תהלים מט, יג).</small>
		<b>"...ערומים".</b> הדגש במ"ם תמוה. (פ' בראשית תשנ"ד) ור' מנחת שי שכתב כי הדגשת המ"ם, באה להבדיל בין "עֲרוּמִים" במשמעות של חכמים (כבאיוב ה, יב "מפר מחשבות עֲרוּמִים") לבין עֲרֻוּמִּים במשמעות של אדם ללא לבוש.
@11ג	@22א	<b>רש"י ד"ה והנחש וכו'.</b> ראה רש"י להלן (כ ד"ה ויקרא האדם). <small>(פ' בראשית תשמ"ז)</small>
		ור' שפתי חכמים (אות ק), ועדיין קשה. ועיין "מורה נבוכים" ח"ב, ל. <small>(פ' בראשית תשמ"ט)</small>
		<b>רש"י ד"ה והנחש היה ערום. מה עניין זה לכאן? היה לו וכו'</b>. קשה לי, כלום ההנחה היא שהלבוש היה צריך להיעשות להם מיד עם בריאתם? והרי לא ידעו וכו'! <small>(פ' בראשית תש"ס)</small>
	@22ג	<b>רש"י ד"ה ולא תגעו בו, הוסיפה על הצווי, לפיכך באה לידי גרעון וכו'.</b> והרי זה כלל שבימינו נוטים להתעלם ממנו יותר ויותר. והקושי הוא למצוא את הדרך הממוצעת, שהיא כחוט השערה. <small>(פ' בראשית תש"ן)</small>
	@22ד	<b>רש"י ד"ה לא מות תמותון. דחפה עד שנגעה בו וכו'.</b> ומה זה יכול להוכיח לה לחוה, והרי היא ידעה שלא נאסרה הנגיעה? ור' שפתי חכמים (אות ג) שנדרש לזה ושואל מספר שאלות נוספות. <small>(פ' בראשית תשמ"ד)</small>
		ועתה ראיתי במתנות כהונה (בראשית רבה יט, ג) שכבר תירצו קושיא זו באבות דרבי נתן (א, ה): ...באותה שעה היה נחש הרשע נוטל עצה בלבו, ואמר: הואיל ואיני יכול להכשיל את האדם, אלך ואכשיל את חוה. הלך וישב אצלה והרבה שיחה עמה. אמר לה: אם לנגיעה את אומרת צוה עלינו הקב"ה - הריני נוגע בו ואיני מת, אף את, אם תגעי בו אי את מתה... . <small>(פ' נח תש"ן)</small>
	@22ה	<b>רש"י ד"ה כי יודע, כל אומן שונא את בני אומנותו וכו'.</b> ראה שפתי חכמים (אות ד). ומכל מקום צריך לומר ששנאה זו אינה מוסבת על דבר שיש כי אם על שלא יהיה, האומן מבקש להישאר בלא מתחרה. <small>(פ' בראשית תשס"א)</small>
	@22ו	<b>רש"י ד"ה ותרא האשה. ד"ה כי טוב העץ וכו'.</b> ולא ידעתי, מה ראתה כדי להאמין לדברי הנחש. ודברי בעל שפתי חכמים (אות ה) אינם מוסיפים דבר. (פ' בראשית תשנ"ו) ור' מש"כ למעלה (ד).
		<b>ד"ה וכי תאוה הוא לעינים, כמו שאמר לה, ונפקחו עיניכם. ע"כ.</b> והרי פיקוח עינים זה צריך להיות תוצאה של האכילה, וכאן אנו עדין לפניה, וכבר ראתה? <small>(פ' בראשית תשנ"ט)</small>
		<b>רש"י ד"ה ותתן גם לאישה, שלא תמות היא, ויחיה הוא וישא אחרת (פרקי דרבי אליעזר יג).</b> וקשה לי, והרי אחרת עדיין לא היתה קיימת, וממילא לא יכלה להיות קיימת פסיכולוגיה זו שלה שלשני לא יהיה. (פ' בראשית תשמ"ט, תשנ"ב) ור' נחלת יעקב שביאר כי חששה שישא את תאומת קין, שנולדה קודם החטא כפי שמבאר רש"י להלן (ד, א).
		ולא ברור מכאן, אם שכנעה אותו לאכול, או העלימה ממנו שזהו הפרי האסור, ואולי גילתה לו רק אחר שאכל, כלו' השאלה אם אדם אכל בשוגג או במזיד. <small>(פ' בראשית תשס"ד)</small>
		<b>רש"י ד"ה גם, לרבות בהמה וחיה. ע"כ.</b> וראה שפתי חכמים (אות ח). ואעפ"כ לא ידעתי, מה טעם לריבוי זה, כי מה לאלה ולדעת, ולמה רק תזיק להם האכילה מפרי עץ הדעת, כשאינה יכולה להועיל. ומכל מקום, תוצאת האכילה היא לפי זה שגם הם מתים, ור' בראשית רבה (יט, ה). <small>(פ' בראשית תש"ן, תשנ"ח, תשנ"ט)</small>
	@22ז	<b>רש"י ד"ה ותפקחנה עיני שניהם. סוף המקרא מוכיח. ע"כ.</b> ודאי אין הכוונה לסוף המקרא, אלא להמשכו - "וידעו כי עירומים הם". <small>(פ' בראשית תשס"ב)</small>
		<b>רש"י ד"ה עלה תאנה, הוא העץ שאכלו ממנו וכו'.</b> ולכאורה אפשר לומר בפשטות - מפני שעלה זה גדול. (פ' בראשית תשס"א) ור' מנחת יהודה שמבאר כי מסקנת רש"י נובעת מכך שהכתוב ראה צורך לציין באיזה עלה נתכסו. על כרחך בא הכתוב ללמדנו שמעץ זה אכלו.
	@22ח	<b>רש"י ד"ה לרוח היום, ...והם סרחו בעשירית. ע"כ.</b> והוא ע"פ סנהדרין לח ע"ב, ולא ידעתי, מה ענין יש לדחוס את המאורעות הללו של בריאת אדם וחוה וחטאם וגירושם לתוך י"ב שעות. <small>(פ' בראשית תשנ"ח - ערב הנסיעה לרומניה)</small>
		ואולי מותר לאמר שלא בשעות כי אם בשלבים מדובר כאן, וזה יתן מענה גם להערה שלמעלה בקשר לכתוב "לעבדה ולשמרה" (ב, ה). (יום ה' דחוהמ"ס תש"ס במלון הולידיי אין, חיפה) מ"מ קשה לומר זאת כיון שבגמרא הנזכרת מוכיח רבי יוחנן בר חנינא מסדר מאורעות זה כי היום מורכב משתים עשרה שעות.
	@22יב	<b>רש"י ד"ה אשר נתתה עמדי, כאן כפר בטובה. ע"כ.</b> מסתבר שכפיית הטובה היא בייתור אשר נתתה עמדי, שהרי היה די לו לומר "האשה היא נתנה לי" וכו'. <small>(פר' בראשית תשנ"ז)</small>
		ומכל מקום - ההנחה היא ש"מצא אשה מצא טוב" (משלי יח, כב), שאם לאו, אין כאן כפיות טובה. <small>(פ' בראשית תשס"א)</small>
		<b>"האשה אשר נתתה עמדי... הנחש השיאני...".</b> זכורני כד הוינא טליא שמו"ר ר' יונה מרצבך זצ"ל דרש מכאן על נטית האדם לגלגל מעשיו הרעים על זולתו. ואכן דומה שבענין זה לא השתנה דבר מאז ראשיתו של עולם זה ועד ימינו אלה. <small>(פ' בראשית תשמ"ט)</small>
		מפתיע האימון המוחלט בעד אחד השורר כאן - מצדו ית'. וכמובן אין ללמוד מזה. <small>(פ' בראשית תשנ"ח, ערב הנסיעה לרומניה)</small>
	@22יד	<b>רש"י ד"ה כי עשית זאת, מכאן שאין מהפכין בזכותו של מסית וכו' (סנהדרין כט ע"א).</b> וברור שכוונת הדברים ליישב את השאלה, מדוע אין הקב"ה שואל את הנחש, כשם ששאל את האדם ואת חוה, אף כי נגדו היתה רק עדות אחת, זו של חוה. הרי לך ביטוי לרוע הרב שמייחסת התורה למסית. <small>(פ' בראשית תש"ן)</small>
		ובאשר לשאלה שהטענה־התשובה: דברי הרב ודברי התלמיד וכו' נכונה בפי כל מסית, ראה תוספות סנהדרין כט ע"א ד"ה דברי, שהמסית הוזהר שלא להסית, ולא כן הנחש. <small>(פ' בראשית תשס"ג)</small>
		<b>רש"י ד"ה מכל הבהמה ומכל חית השדה, אם מבהמה נתקלל, מחיה לא כל שכן וכו' (בכורות ח ע"א).</b> והכוונה לומר, מכיוון שעיבורה, של חיה הוא פחות מזה של בהמה, הרי שאם נתקלל הנחש מן הבהמה שעיבורה ממושך, ודאי שנתקלל יותר מן החיה שעיבורה קצר. אך לא ברור לי מנין לו לר' יהושע בן חנניא שם שהקללה מוסבת על אורך העיבור. <small>(פ' בראשית תשס"א)</small>
	@22טו	<b>רש"י ד"ה ישופך, ...ותרגומו ושפית יתיה. ע"כ.</b> כלו' אתה... אותו (את הנחש) - ואולם בגירסה שלפנינו "הוא יהי דכיר לך מה דעבדת ליה", וזה מעודן יותר, אך לפי זה מוסבת תיבת "הוא" על "זרעה". אך ראה את הרחבת הדברים בתרגום יונתן בן עוזיאל, ויותר מזה בתרגום ירושלמי, וזו לשונו: ויהי כד יהוין בניא דאיתתא לעין באורייתא ועבדין פקודיא והוין מתכוונין ומחיין יתך לרישך וקטלין יתך, וכד ישבקון בניא דאיתתא מצותא דאורייתא ולא יעבדון פקודיא, תהוי מתכוין ונכית יתהון בעקבהון וממרע יתהון. ברם יהוי אסו לבנהא דאיתתא, ולך - חיויא, לא יהוי אסו. ברם עתידין הינון אילין לאילין למעבד שפוייתא בעיקבא בסוף עקב יומיא ביומוי דמלכא משיחא (והיה כאשר בני האשה יהיו עמלים בתורה ועושים מצוותיה יכוונו ויכו אותך בקדקדך והורגים אותך, וכאשר יעזבו בני האשה את מצוות התורה ולא יקיימו מצוותיה, תכוון אתה ותהיה נושך אותם בעקביהם ומחלה אותם. אכן לבניה של האשה תהיה רפואה, ולך - נחש, לא תהיה רפואה. אכן עתידים הם אלו עם אלו לעשות פיוס בסוף אחרית הימים בימי מלך המשיח). <small>(פ' בראשית תשמ"ט)</small>
	@22טז	<b>רש"י ד"ה עצבונך, זה צער גידול בנים. ד"ה והרונך, זה צער העבור. ע"כ.</b> והם דברי ר' יצחק בר אבדימי (ערובין ק ע"ב). וקשה לי עליהם ועל רש"י: (א) והרי צער לידה קודם לצער גידול בנים, ולמה אפוא יהפוך הכתוב את סדר הדברים? (ב) וכלום צער גידול בנים הוא שמור לאשה־לאם בלבד? וראיתי את דברי בעל שפתי חכמים (אות ב - במהד' המאור) בשם "דברי דוד", אך לא הבינותים. (פ' בראשית תשנ"ד) ור' מהרש"ל שביאר כי פתח הכתוב בצער גידול בנים כיון שחוה ילדה כבר בנים קודם החטא כפי שמביא רש"י להלן (ד, א). ור' לבוש שכתב כי האשה מצטערת ומשתדלת עבור הולד בטיפול ויניקה יותר מהאיש.
	@22יז	<b>רש"י ד"ה ארורה האדמה בעבורך, תעלה לך דברים ארורים, כגון זבובים ופרעושים ונמלים. ע"כ.</b> וקצת תמוה, שהרי אלה כבר נבראו במעשה בראשית, ומה צריכה האדמה להעלותם עכשיו? (פ' בראשית תשנ"ו) ור' יפה תואר שביאר כי אף שנבראו במעשה בראשית, נתקללה הארץ שתתעפש ותולידם בריבוי.
		<b>"בעצבון תאכלנה".</b> ראה ראב"ע שקיצר הכתוב, לא אדמה יאכל אלא את תבואתה. <small>(פ' בראשית תשס"ב)</small>
	@22יח	<b>רש"י ד"ה ואכלת את עשב השדה, ...כשתזרענה קטניות או ירקות גנה, היא תצמיח לך קוצים ודרדרים ושאר עשבי השדה, ועל כרחך תאכלם. ע"כ.</b> והנה התגברה האנושות גם על קללה זו, ואין עוד תערובת זרה בזרעים. <small>(פ' בראשית תשנ"ו)</small>
	@22כ	<b>"ויקרא האדם שם אשתו חוה".</b> קצת קשה, מה היה צריך ליתן לה שם זה, והרי כבר קרא לה בשם "אשה", ראה למעלה (ב, כג). ואולי ניתן לומר ששַם נתן שם למין כולו, ועתה נתן שם לאשתו שלו דווקא. <small>(פ' בראשית תשנ"ד)</small>
		ועל השאלה, מה עניין קריאת שם לה עתה, עונה רש"י (ד"ה ויקרא האדם) - חזר הכתוב לענינו הראשון, ויקרא האדם שמות וכו'. <small>(פ' נח תש"ס, מלון קראון פלז'ה, ים המלח)</small>
	@22כב	<b>רש"י ד"ה היה כאחד ממנו, הרי הוא יחיד בתחתונים כמו שאני יחיד בעליונים וכו'.</b> ותמיהני, מהי יחידותו, והרי עשה לו עזר כנגדו, ואף היא אדם היתה. <small>(פ' בראשית תשמ"ט)</small>
		ויתרה מזו. למעלה (ב, יח ד"ה לא טוב היות וגו') מפרש רש"י: "שלא יאמרו, שתי רשויות הן, הקב"ה יחיד בעליונים... וזה בתחתונים וכו'", כלו' יצירת האשה היתה כדי להפסיק מצב זה של יחידות האדם, ואלו כאן עדיין נחשב ליחיד בתחתונים. <small>(פ' בראשית תשנ"א)</small>
		<b>"הן האדם היה כאחד ממנו לדעת טוב ורע".</b> כך כתב רמב"ם בהל' תשובה (ה, א): רשות כל אדם נתונה לו, אם רצה להטות עצמו לדרך טובה ולהיות צדיק הרשות בידו, ואם רצה להטות עצמו לדרך רעה ולהיות רשע הרשות בידו. הוא שכתוב בתורה "הן האדם היה כאחד ממנו לדעת טוב ורע", כלומר הן מין זה שלאדם היה אחד בעולם ואין לו מין שני דומה לו בזה הענין שיהא הוא מעצמו בדעתו ובמחשבתו יודע הטוב והרע ועושה כל מה שהוא חפץ ואין לו מי שיעכב על ידו מלעשות הטוב או הרע, וכיון שכן הוא פן ישלח ידו וכו'. <small>(יש לציין כי הבנת הרמב"ם אינה כפי בעל הטעמים וכבר קדמו אונקלוס בתרגומו. מהרב איתן שנדורפי שי')</small>
		<b>"וחי לעלם".</b> וקשה, והרי מיתה כבר נגזרה עם אכילתו מעץ הדעת - השוה למעלה (ב, יז). <small>(פ' בראשית תש"ד)</small>
		ועוד קשה, במה תוקן הדבר על־ידי שליחתו מגן עדן? כלום רק בגן עדן היה אפשר לחיות לעולם? ועוד: אם אמנם אכילה מעץ החיים חזקה מעונשה של האכילה מעץ הדעת, מה בכך, והרי לכאורה היו חיי הנצח הכוונה הראשונית? וצע"ג בכל אלה. (פ' בראשית תש"ן) השיב הרב איתן שנדורפי שי': לענ"ד לא קשיא מידי - אכילה מעץ החיים היתה גורמת שיחיה, וכיון שחטא - לא רצה ה' שיחיה, וכיון שכך גורש מגן עדן בו גדל עץ החיים כדי שלא יקח ממנו. ועיין בדברי רמב"ן על אתר.
	@22כג	<b>"וישלחהו ה' אלהים מגן עדן".</b> ומדוע לא המיתו, כפי שהזהירו (ב, יז) "כי ביום אכלך ממנו מות תמות"? (פ' בראשית תשס"ב) ור' דברי רמב"ן למעלה (ב, יז) שכתב: ביום אכלך ממנו מות תמות - בעת שתאכל ממנה תהיה בן מות. וכמוהו "ביום צאתך והלכת אנה ואנה ידוע תדע כי מות תמות" (מלכים א' ב, מב), שאין הכוונה שימות מיד בו ביום... אבל הכוונה כי בעת שיצא (שמעי מירושלם) יהיה חייב מיתה למלך, והוא ימית אותו כאשר ירצה <small>(הראני הרב איתן שנדורפי שי').</small>
	@22כד	<b>רש"י ד"ה את הכרובים, מלאכי חבלה. ע"כ.</b> ולא ידעתי, מה מקורו ולמה מפרש כך, והרי במשכן (ובבית העולמים) הכרובים שעל הארון בוודאי אינם מלאכי חבלה, ואכן רש"י מפרש שם (שמות כה, יח ד"ה כרבים) "דמות פרצוף תינוק להם". <small>(פ' בראשית תשנ"ד)</small>
		ונראה שרש"י מפרש על־פי ההקשר. (פ' בראשית תשס"ד) ובע' 84 בחומש "תורת חיים" כתוב: בשמות רבה (ט, יא) מביא ראיה ש"בלהטיהם (שמות ז, יא) אלו מעשה כשפים, וכן הוא אומר את להט החרב המתהפכת לשמור את דרך עץ החיים, לפי שמעשה כשפים על־ידי מלאכי חבלה נעשים" - ונראה שממדרש זה שאב רש"י את פירושו שהכרובים הנאמרים כאןהם מלאכי חבלה.
		<b>רש"י ד"ה החרב המתהפכת, ולה להט, לאיים עליו מליכנס עוד לגן. תרגום להט - שנן וכו'.</b> ובס' שמות (ז, יא ד"ה בלהטיהם) רש"י מבאר בדרך אחרת, ור' משכ"ש וצ"ע. ועכ"פ כלום יש חרב בלא להט? והרי לא תהיה חרב. <small>(פ' בראשית תשנ"ה, תשנ"ז, תשנ"ט)</small>
@11ד	@22א	<b>רש"י ד"ה והאדם ידע, ...קודם שחטא ונטרד מגן עדן, וכן ההריון והלידה וכו'.</b> כלו' גם ההריון וגם הלידה, הכל היה בעודם בגן עדן, וכן אף אם נאמר שבשעה העשירית של ערב שבת גורשו מגן עדן, פירוש שכל הענין של הריון ולידה התרחש תוך שעה אחת - התשיעית, שהרי בעשירית גורשו (בראשית רבה ב, ב במהדורת ראם). וראיתו של רש"י ששלושה הפעלים "ידע, ותהר, ותלד" הם עבר רחוק אינה מוכרת, כי אפשר ואפשר ש"ותהר ותלד" הם המשך מאוחר יותר של "ידע" שהוא עבר רחוק בוודאי, וטיעונו של שפתי חכמים (אות ס) דאם כן, למה לי קרא דוהאדם וגו' גם הוא אינו מוכרח, שהרי "זאת הפעם" לא בהכרח מדבר בידיעת האשה במובן המסוים. <small>(פ' בראשית תשמ"ח)</small>
		ומכל מקום ראה לענין זה דברי ר' יהושע בן נחמיה (בראשית רבה ב, א). <small>(פ' נח תש"ן)</small>
		ושמא אפשר לומר בפשטות שאפי' דעת המדרש, שידיעה, הריון ולידה היו תוך שעה, כלל אינו מופלא, שהרי ההריון הוא מן הקללה שבעקבות החטא (למעלה ג, טז), ואם כך הכול אתי שפיר. <small>(פ' נח תש"ס, במלון בים המלח)</small>
		רש"י ד"ה את ה', עם ה', כשברא אותי ואת אישי, הוא לבדו בראנו וכו'. כוונת רש"י לומר, בפי חוה, שאותנו - אדם וחוה - הוא לבדו ברא, ואלו עתה ג' שותפים באדם. <small>(פ' בראשית תשנ"ו)</small>
		<b>רש"י ד"ה את קין. את אחיו את הבל,</b> שלושה אתים רבויים הם, מלמד שתאומה נולדה עם קין, ועם הבל נודלו שתים, לכך נאמר ותוסף. ודומה שצ"ל, כי אחותו הנוספת של הבל נועדה להיות אשתו של שת (ר' להלן פס' כו), אף כי לכאורה הבל לא זכה לבנים. <small>(פ' בראשית תשס"א)</small>
	@22ב	<b>"את אחיו את הבל".</b> בכמה וכמה פסוקים שבפרשה יש משום דרישת שמות - אדם (מובן מאליו מן הכתוב - ב, ז), חוה (ג, כ), קין (ד, א), שת (ד, כה). בפסוקנו אין. וקשה, למה אין כל נימוק למתן השם הבל? וכבר חשבתי בשעת קריאת התורה שהנה בקעה חדשה להתגדר בה, אך אח"כ מצאתי ב"דעת מקרא" שדן בדבר ונזכרתי שכבר ראיתיו. אין זה כי אם כדברי מו"ר ר' ברוך קונשטט זצ"ל: זכרון איז א גנב". (פ' בראשית תשנ"ט) ורמב"ן כתב: וקראה האחד בשם קנין והשני הבל, כי קנין האדם להבל דמה, ולא רצתה לפרש זה. על כן לא נכתב טעם בשם השני. והסוד המקובל בענין הבל גדול מאד. ור' רד"ק.
		<b>רש"י ד"ה רועה צאן, לפי שנתקללה האדמה, פירש לו מעבודתה. ע"כ.</b> ולשון "פירש" קשה, שהרי כלל לא התחיל בעיסוק שכזה שיוכל לפרוש ממנו. <small>(פ' בראשית תשנ"ד)</small>
		שהרי נתקללה עוד קודם לידתו, והיה אפוא צריך לומר, לא החל או לא עסק בעבודתה לפי ש... (פ' בראשית תשנ"ו) ור' "לפשוטו של רש"י" שכתב: בתחלה גם הבל היה עבד אדמה. שכן משימה זו הוטלה על האדם בהיותו בגן עדן "לעבדה ולשמרה" (ב, טו). וגם אחרי גירושו - "לעבוד את האדמה אשר לוקח משם" (ג, כב). אבל כאשר ראה הבל שנתקללה האדמה - פירש לו.
	@22ג	<b>"ויבא קין מפרי האדמה" וגו'.</b> ברור מן הכתוב, כי קין היה זה שיזם את עצם הקרבת הקרבנות. הוא זה שהבין ראשון, שצריך להביע תודה לו ית' בדרך שכזאת. קשה אפוא, למה אין כל התחשבות בעצם הראשונות הזאת, ולמה מחטטים חז"ל כל כך בדעת מה הקריב, וכי "מן הגרוע הקריב", והרי עדיין לא היו נורמות לדבר זה, אף כי נראים דברי שפתי חכמים (אות ר), שדרשה זו נדרשת משום שלא כתוב אצל קרבן קין "מראשית", כפי שכתוב אצל קרבן הבל. ולכאורה עוד יותר תמוה הוא החיטוט, מה היה קרבנו, ולא רק איכותו. <small>(פ' בראשית תשמ"ט, תש"ן, תש"ס)</small>
	@22ד	<b>רש"י ד"ה וישע, ויפן. וכן "ואל מנחתו לא שעה" (פס' ה), לא פנה. וכן "ואל ישעו" (שמות ה, ט), לא יפנו. וכן "שעה מעליו" (איוב יד, ו), פנה מעליו. ע"כ.</b> והנה בשמות, לפס' שאליו מפנה רש"י כאן, הוא מבאר: "ואל ישעו - ואל יהגו וידברו תמיד בדברי רוח... ואי אפשר לומר "ישעו" לשון "וישע ה' אל הבל" וגו'... ולפרש "אל ישעו" - אל יפנו, שאם כן היה לו לכתוב (שם) "ואל ישעו אל דברי שקר" וכו'. כלומר רש"י סותר שם את פירושו שבכאן. וצע"ג. (תש"ד) ובאמת כתב רא"ם שפסוק זה אין לגורסו כאן ור' ביאורו של הצדה לדרך.
	@22ו	<b>"ויאמר ה' אלהים, למה חרה לך ולמה נפלו פניך".</b> באזכרה לידידי ר' עזריאל דביר ז"ל ביקש מי ליישב בפס' זה את השאלה, למה ה' סיבב שייהרג הבל שאל מנחתו ה' שעה, ולא קין שהביא מפרי האדמה - משום שהבל לא שאל את השאלה שהקב"ה שאלה. אפילו אם זה על דרך המוסר, הרי העונש קצת חריף מדי. <small>(פ' תולדות תשנ"א)</small>
	@22ז	<b>רש"י ד"ה הלוא אם תיטיב, כתרגומו פירושו.</b> כלו' אם תיטיב מעשיך, יתכפר לך. ור' נתינה לגר. <small>(פ' בראשית תשנ"ח)</small>
	@22ח	<b>"ויאמר קין אל הבל אחיו, ויהי" וגו'.</b> זכורני שקראתי פעם אצל פרופ' אנדרה נהֶר רעיון יפה - היה כאן חוסר־דיאלוג, וכפי שבכלל אין מוצאים דיאלוג בין בני אדם בפרשיותיה הראשונות של התורה. ואולם ר' תרגום יונתן בן עוזיאל המפתח כאן דיאלוג־ויכוח מעמיק בין שני האחים. <small>(פ' בראשית תשמ"ט)</small>
		ודברי פרופ' נהֶר ז"ל שלא כדברי רש"י. <small>(פ' בראשית תש"ס)</small>
	@22ט	<b>רש"י ד"ה אי הבל אחיך, ...אולי ישיב ויאמר, אני הרגתיו וחטאתי לך. ע"כ.</b> קשה לי למה רש"י משייך רצח לעבירות שבין אדם למקום, ויתרה מזו - הרי עדיין לא הוזהר על רציחה, ומה חטאו, אלא כלפי הנרצח. (פ' בראשית תשנ"ג) ולפי דרשת חז"ל בסנהדרין נו ע"ב על הפס' "ויצו ה' אלקים..." - כבר נצטוו <small>(מהרב איתן שנדורפי שי').</small>
		<b>רש"י ד"ה לא ידעתי, נעשה כגונב דעת העליונה. ע"כ.</b> וברור שהביטוי הוא שלילי, וכפי שמבאר שפתי חכמים (אות ג). וגם להלן (טז ד"ה ויצא קין) משתמש בו רש"י במשמע שלילי וכדברי גור אריה שביאר שם שרצה קין לצאת כביכול מרשותו של הקב"ה, עשה עצמו כנכנע ובלבו כיזב לו. <small>(פ' בראשית תשנ"ד)</small>
	@22י	<b>רש"י ד"ה דמי אחיך, ...שלא היה יודע, מהיכן נפשו יוצאה (סנהדרין לז ע"ב). ע"כ.</b> מעניין שאין חז"ל רואים כל צורך להראות, מנין ידעו אדם וקין, כיצד ליתן חיים, ר' רש"י שמעל (ג, א ד"ה והנחש היה ערום), ור' גם למעלה (ב, כג ד"ה זאת הפעם), כי לכאורה ליתן חיים הוא מטבעו של האדם, אך לא כן להמית. <small>(פ' בראשית תשנ"ז)</small>
		<b>"קול דמי אחיך צעקים אלי מן האדמה".</b> "א"ר יהודה בריה דר' חייא, מיום שפתחה הארץ את פיה וקיבלתו לדמו של הבל, שוב לא פתחה, שנאמר" וכו' (סנהדרין לז ע"ב), ור' תוס' שם ד"ה מיום שפתחה וכו' - "כל דמים נבלעים בארץ, אלא שרישומן ניכר, ושל הבל אין רישומן ניכר כלל, ולפי זה צעקים אלי מן האדמה". <small>(תש"ה)</small>
		ורק עתה אני שם לב ללשון הרבים "צעקים" המוסב על "קול"! (פ' בראשית תשמ"ט) ור' דעת מקרא שתפס לשון רבים, כי הוא מכוון ל"דמי אחיך", וראב"ע פירש: כי נשפכו במקומות רבים.
	@22יא	<b>רש"י ד"ה מן האדמה, יותר ממה שנתקללה היא כבר בעונה, וגם בזו הוסיפה לחטוא. ע"כ.</b> במלים "יותר ממה שנתקללה" ודאי הכוונה לאמור למעלה (א, יא ור' רש"י שם ד"ה עץ פרי), ולא לאמור אחרי כן (ג, יז), שהרי שם אין לה לאדמה כל עוון. ולולא דברי רש"י, היה אפשר לפרש "מן האדמה" לא כהשוואה כי אם כמקור־מקום הקללה, כלו' בזה שלא תוסף תת כחה לך, ואולי משום כך "נע ונד תהיה בארץ". ואולם אם כך, לא היה כאן מקום להזכיר "אשר פצתה את פיה" וגו'. <small>(פ' בראשית תש"ן, תשנ"ה, תשנ"ט)</small>
		<b>רש"י ד"ה אשר פצתה את פיה לקחת את דמי אחיך וגו', והנני מוסיף לה קללה אצלך, "לא תוסף תת כחה". ע"כ.</b> יהיה חטא האדמה אשר יהיה, ור' לענין זה דברי "נחלת יעקב" כמובא בשפתי חכמים (אות ו), מה קללה יש בכך לאדמה, והרי זו קללה לקין ולא לה. <small>(פ' בראשית תשנ"ג, תשנ"ד, תשנ"ט)</small>
	@22יב	<b>רש"י ד"ה נע ונד, אין לך רשות לדור במקום אחד. ע"כ.</b> ולא נהיר לי, מה עלה בקללה זו, שהרי להלן (טז), נאמר "וישב בארץ נוד", ולא רק ישיבה ולא נדודין, אלא "ויהי בנה עיר" (יז), ולא חנוך כי אם קין בנאה, כמשתמע מסיפא דקרא שם. (פ' בראשית תש"ן) ור' רמב"ן וגור אריה על פסוקים אלו, לפיהם לא קיבל קין על עצמו גזירת הקב"ה ומצותו להיות נע ונד.
		ומכל מקום, קללה חמורה היא זו בשביל עובד אדמה. <small>(פ' בראשית תשנ"ו)</small>
	@22יג	<b>רש"י ד"ה גדול עוני מנשוא, בתמיה. אתה טוען עליונים ותחתונים וכו'.</b> ור' שפתי חכמים (אות ז). ולא ידעתי, למה אי־אפשר לפרש בלשון חיוב - אכן גדול עווני מנשוא. וכדברי ראב"ע ור"ע ספורנו. והפס' הבא קשה גם כך וגם כך. (פ' בראשית תש"ס) ור' גור אריה שביאר כי אין לפרש בניחותא, כי אין ראוי לחוטא להגדיל חטאו ולקטרג על עצמו.
		ולשון "טוען" כמו נושא, סובל, וכך אמנם לשון בראשית רבה (כב, יא). מקורו. <small>(פ' בראשית תשנ"ט)</small>
	@22יד	<b>"הן גרשת אתי היום מעל פני האדמה"</b>. עי' האמירה שבפס' יב, כלו' מי שאין האדמה נותנת לו כוחה, כאלו מגורש הוא ממנה! <small>(פ' וירא תשנ"א)</small>
		<b>"והיה כל מצאי יהרגני".</b> קשה לי, מהם "כל" אלה, והרי לפי שעה לא היו מלבדו אלא אביו ואמו. ואי־אפשר להסב "כל" על חיות השדה, כי אין זה שייך אלא לגבי בן אדם. <small>(פ' בראשית תשמ"ט)</small>
		אע"פ שהרג "מחצית המין האנושי או שלישיתו" כדברי ר"ע ספורנו. <small>(פ' בראשית תשנ"ו)</small>
	@22טו	<b>רש"י ד"ה וישם ה' לקין אות, חקק לו אות משמו במצחו. ע"כ.</b> משום מה הפכו בורים ועמי ארצות אות זה לדבר שלילי, אע"פ שהוא אות משמו ית' ותפקידו לשמור עליו על קין מפני חיות רעות. <small>(פ' בראשית תשס"א)</small>
	@22טז	<b>רש"י ד"ה ויצא קין, יצא בהכנעה, כגונב דעת העליונה. ע"כ.</b> וזה קשה לי, שהרי חזר בתשובה, ראה פס' יג, איך שלא נפרשהו! - בתמיהה או בחיוב. <small>(פ' בראשית תש"ס)</small>
		ולא ידעתי מה גניבת דעת יש כאן, ובוודאי אין גניבת דעת, אם אמנם יצא בהכנעה, כאמור. <small>(פ' בראשית תשמ"ח)</small>
		אמנם, ענין גניבת הדעת כבר הזכירו רש"י בהקשר זה למעלה (ט, ד"ה לא ידעתי) - "נעשה כגונב דעת העליונה", והלשון "נעשה כ'" בא כנראה משום שאי־אפשר לגנוב דעת המקום יודע כל. ועל כן היה מתאים יותר אלו כתב כאן - כמי שניסה לגנוב דעת העליונה. ויתכן שיש מקום לדייק בשוני שבין שני הלשונות. <small>(פ' בראשית תשמ"ט)</small>
		ור' בנדון במפרשי המדרש (בראשית רבה כב, יג), אבל אין זה משכנע. הדבר הפשוט היחיד שראיתי שם (?), הוא - יצא לחו"ל, כמו שנאמר אצל יונה הנביא. ור' מה שכתבתי למעלה (בפס' ט).
		ובוודאי קשה ממדרש זה על הדעה המראה את קין כחוזר בתשובה, ר' בראשית רבה (כא, ו), כמובא בספר הזכרון לידידי ר' עזריאל דביר ז"ל "עדי עד" במאמרו של הרב אליהו ידיד. <small>(פ' בראשית תשנ"ט)</small>
		<b>רש"י ד"ה בארץ נוד, בארץ שכל הגולים נדים שם. ע"כ.</b> וקשה. (א) מיהם "כל הגולים" הללו באותה השעה כשיש בסך הכל ג' נפשות בעולם? (ב) ואם זה נאמר על שם העתיד, קשה לא רק, היכן מצינו ארץ כזאת (לגולים, להבדיל מערי המקלט), אלא שרש"י היה צריך לומר שהוא ע"ש העתיד, כפי שהוא נוהג לומר בכגון דא. (ג) ואם הכוונה למקום של האדם הראשון, כדברי רש"י בדיבור הבא, כלו' למקום שאליו גורש אדם כשגורש מגן עדן, הרי קשה לשון "כל", וגם היה צריך לומר למי ואימתי. (פ' בראשית תשמ"ט, תשנ"ב, תשנ"ד, תשנ"ט) ור' רא"ם שביאר כי אכן הכוונה לארץ הראויה ומוכנה לגולים ונדים ורבינו בחיי הביא בשם המדרש כי אדם הראשון גלה כיון שגרם מיתה לכל תולדותיו.
		<b>רש"י ד"ה קדמת עדן, ...ד"א, ...כל מקום שהיה הולך... והבריות אומרים, סורו מעליו, זהו שהרג את אחיו, ע"כ.</b> כלו' זוהי קללה, ושוב קשה, הרי זה אחרי שחזר בתשובה. וקשה גם הצד המעשי לברר - אם הבריות פירושן בעלי החיים, הרי כבר נתן לו אות מאתו ית', ומה שייך "אומרים". ואם פירושן בני אדם, הרי עדיין לא היו כאלה חוץ ממנו ואדם וחוה הוריו. <small>(פ' בראשית תש"ס)</small>
	@22יח	<b>"ויולד לחנוך את עירד".</b> דומה שזה הנפעל הראשון שאחריו באה מילת "את" ויש עוד רבים כאלה, ועד היום לא הבינותי. <small>(פ' בראשית תשנ"ז)</small>
		<b>רש"י ד"ה ועירד ילד.</b> כדי להבין דברי רש"י טוב יותר, רצוי להוסיף בסוגריים [בזכר] הן אחר המלים "כשהוא אומר", הן אחר המלים "וכשהוא אומר ילד". <small>(פ' בראשית תשס"א)</small>
	@22יט	<b>רש"י ד"ה שתי נשים, כך היה דרכן של דור המבול, אחת לפריה ורביה ואחת לתשמיש וכו'. ושם ד"ה צלה, היא של תשמיש וכו'.</b> וקשה לי שהנה להלן (כב) מפורש שגם צלה ילדה - את תובל קין ואת ענה. וראה שפתי חכמים (אות ק). ויש אומרים שעל כן נקרא למך, שלא ידע להכין כוס של עקרין. אחרים אומרים שנקרא כן על שום עצם לקיחתו שתי נשים. וזכורני שבאשכנז אמרו, שנקרא כך על שם שברוב "למכיותו" הרג את בנו, כדברי רש"י להלן (כג, ד"ה שמען קולי). <small>(פ' נח תשמ"ח)</small>
		עכ"פ ברור שהכינוי "למך" נובע מלמך זה, בן מתושאל ולא מלמך בן מתושלח, אך תמוה שדווקא שם זה מופיע פעמיים, דבר שלא מצאנוהו הרבה בתורה. (פ' בראשית תשס"ד) ור' להלן (ה, כה).
		<b>רש"י ד"ה עדה וד"ה צלה.</b> המדרש (בראשית רבה כג, ב) קובע קביעתו על־פי הרמז שבשמות הנשים הללו. <small>(פ' בראשית תשנ"ד)</small>
		<b>רש"י ד"ה צלה.</b> ראה דברי דעת זקנים מבעלי התוספות שאמנם צלה היתה אותה של תשמיש, אך לא הועיל לה כוס של עקרין וילדה גם היא כמפורש: "וצלה גם היא ילדה". <small>(פ' בראשית תשס"א)</small>
	@22כ	<b>"...הוא היה אבי ישב אהל ומקנה".</b> ולא ידעתי, מה בינו ולבין הבל שהיה רועה צאן, ראה למעלה (פס' ג). (פ' בראשית תשס"ה) ורא"ם פי' שאומנותו היתה ברעיית צאן במדברות, ובאמת במקום יישוב קדמו הבל.
		<b>רש"י ד"ה אבי יושב אוהל ומקנה... לעבודת אלילים, וכן אחיו... לעבודת כוכבים. ע"כ.</b> וקשה לי, למה מיחסים להם עבודה זרה, בשעה שאדם הראשון עדיין חי, ויכול להעיד, ומן הסתם אכן העיד לצאצאיו על הבורא ובריאתו. (פ' בראשית תשס"א) ור' מהרז"ו על בראשית רבה (כג, ג).
	@22כב	<b>"לטש כל חרש נחשת וברזל</b>". באשר לפשוטו של מקרא, ראה רמב"ן על אתר שפירש: והוא היה מחדד וחורש כל מלאכת נחשת וברזל, וראה גם רד"ק. ור' תרגומו של רש"ר הירש. <small>(פ' בראשית תשנ"ב)</small>
		<b>רש"י ד"ה תובל קין, ...תובל לשון תבלין, תיבל והתקין אומנותו של קין, לעשות כלי זיין לרוצחים. ע"כ.</b> ולא ידעתי מה פירוש "תבל", אלא אם כן הוא מלשון "תבל הוא" (ויקרא יח, כג). <small>(פ' בראשית תשמ"ט)</small>
		<b>רש"י ד"ה נעמה, היא אשתו של נח. ע"כ.</b> אם אמנם כן הוא, הרי שהאנושות היא מצאצאיהם של קין ושל שת גם יחד. (פ' בראשית תשמ"ז) וכן בנצי"ב.
		אלא קצת קשה, הרי נעמה היא דור שביעי לקין, ואלו נח הוא דור תשיעי לשת, והיא אפוא מבוגרת בהרבה ממנו. (פ' בראשית תשנ"ד) לא הכרחי שכן יתכן ונולדה בזקנותו של אביה וכן אביה לאביו וכן הלאה <small>(מהרב איתן שנדורפי שי').</small>
	@22כג	<b>"...שמען קולי... האזנה אמרתי".</b> הרי לך ששני הפעלים האלה משמעותם שוה, וזה קצת קשה על הספרי לריש פ' האזינו - "משה אמר, האזינו השמים ותשמע הארץ, וישעיה אמר (א, ב) שמעו שמים והאזיני ארץ, כדי לתת האזנה ושמיעה לשמים והאזנה ושמיעה לארץ", כלו' משמעותם שונה. <small>(פ' בראשית תשס"ג)</small>
		<b>רש"י ד"ה שמען קולי. שהיו נשיו</b> (לשון רבים) <b>פורשות ממנו מתשמיש וכו'.</b> וקשה לי. (א) והרי קודם (יט, ד"ה שתי נשים) אמר, "כך היה דרכן של דור המבול, אחת לפו"ר ואחת לתשמיש. זו שהיא לתשמיש משקה כוס של עקרין" וכו', ולמה אפוא פרשה ממנו זו של תשמיש (ב) למה רש"י חוזר על עניין פרישת ב' הנשים עוד פעם להלן (כד, ד"ה שבעים ושבעה)? (פ' בראשית תשמ"ז) (ג) ובוודאי קשה (מצאתי על פתק משנת תש"ה), כיצד אומר רש"י (יט, ד"ה שתי נשים) אחת לפו"ר, והרי שתיהן ילדו, כמפורש בפס' כב כאן. ור' מה שכתבתי למעלה (פס' יט), ור' ביאור שפתי חכמים שם, שדבריו יפים גם לשאלה (א).
		ובעצם קשה התמונה המצוירת כאן, תובל קין מושך את אביו הסומא, וכשהוא רואה כעין חיה, הוא אומר לסומא זה למשוך בקשת - כלום ענינו של סומא הוא זה? <small>(פ' בראשית תשמ"ט)</small>
		<b>רש"י ד"ה שמען קולי, ...וכי איש אשר הרגתי? לפצעי הוא נהרג וכו'.</b> ניסוח דברי קין שבפי חז"ל עולה בהרבה על ניסוח דבריהם של דברי ממשלת ישראל בימים טרופים אלה, אך מה לעשות והם אינם רוצים ללמוד חומש עם רש"י. <small>(פ' בראשית תשס"א)</small>
	@22כד	<b>רש"י ד"ה כי שבעתים וגו', ...אני שהרגתי שוגג, לא כל שכן שיתלה לי שביעיות הרבה. ע"כ.</b> מסתבר שעדיין לא ידעו אז את הכלל "דיו לבא מן הדין להיות כנדון", אע"פ שכלל הגיוני הוא זה. או שמא להיפך - למה אין שואלים מכאן על הכלל הזה? <small>(פ' בראשית תשמ"ט, תשנ"ג)</small>
		<b>רש"י ד"ה שבעים ושבעה, ...וזהו קל וחומר של שטות - אם כן אין הקב"ה גובה את חובו ומקיים את דבורו. ע"כ.</b> ולא ידעתי, למה זה ק"ו של שטות, ואף נימוקו של רש"י אינו, כי מאי נפקא מינה לענין זה בין שבעה דורות לשבעים ושבעה? (פ' בראשית תשנ"ד) ור' רא"ם שהק"ו הוא של שטות לפי מדרש רבה (כג, ד) שחששו ממה שנגזר על קין לכלות זרעו, אבל לפי מדרש תנחומא שפחדו שלא ייענש על הריגת קין בשוגג, הרי זה ק"ו של אמת.
	@22כו	<b>רש"י ד"ה אז הוחל, ...ואת שמות העצבים בשמו של הקב"ה וכו'.</b> ולא הבינותי לפי שעה. (פ' בראשית תשס"ג) ור' מצודת ציון לשמואל א' (לא, ט) שפירש: בית עצביהם - אנשי בית עבודה זרה הקרויים עצבים, כי מעציבים לב עובדיהם, צועקים אליהם ואינם עונים.
@11ה	@22א	<b>רש"י ד"ה ביום ברא וגו', מגיד שביום שנברא - הוליד. ע"כ.</b> לכאורה אין כל הכרח לומר כך, שהרי לפי פשוטו בא הכתוב ללמדנו, שכאשר (ביום) ברא ית' את האדם, עשהו בדמותו. ור' גור אריה. ומה משמע "הוליד" שבכאן, ר' למעלה (ד, יח). <small>(פ' בראשית תשמ"ז)</small>
	@22ג	<b>"ויחי אדם שלשים ומאת שנה ויולד... ויקרא את שמו שת".</b> כלומר האנושות כולה מזרעו שלו. והיכן צאצאיו של קין? והרי הכתוב כבר מנה מהם את חנוך, את עובד, מחויאל, למך, יבל, תובל קין (ד, יז-כב)? <small>(פ' בראשית תשס"ה)</small>
		הרי הם אבדו במי המבול. <small>(פ' נח תשס"ז)</small>
		<b>"ויקרא את שמו שת".</b> זה שקין אינו מוזכר כאן כבן אדם, ראה תרגום יונתן בן עוזיאל, פרקי דרבי אליעזר (כז), רמב"ן ואור־החיים הק', כולם הקשו בכיוון אחד וכל אחד בסגנונו. <small>(פ' בראשית תשנ"ט)</small>
		<b>רש"י ד"ה שלשים ומאת שנה, עד כאן פירש מן האשה. ע"כ.</b> וכפי שכתב למעלה (ד, כה).
	@22ה	<b>"ויהיו".</b> לשון זה חוזר בפרקנו שוב ושוב: ח, יא, יד, יז, כ, כז, כנ"ל. אבל בפס' כג נאמר: "ויהי". וכן בפס' לא. שאלני על כך ר' בנימין לנדאו בשעת הקידוש של ר' מנחם קצבורג. ועתה דומה לי שר' יהודה קיל עומד על כך בפירושו החדש, ב"דעת מקרא". (פ' בראשית תשנ"ב) שם הביא דברי הגר"א שתפס בשניהם (בחנוך ובבן בנו למך) לשון יחיד, מכיון שלא האריכו ימים כמו אבותיהם ור' שם עוד.
	@22כב	<b>"ויתהלך חנוך את האלהים אחרי הולידו את מתושלח... ויתהלך חנוך את האלהים".</b> וקשה לי, (א) מה בא "אחרי הולידו" ללמדנו? וכי רק אחר הולידו בנו התהלך את האלהים? (ב) לשם מה החזרה "ויתהלך" וגו' בשניה? (ג) לכאורה מקום פס' כג הוא אחר פס' כד? (פ' בראשית תשמ"ט) ור' נזר הקודש על מדרש רבה שביאר טעם החזרה וסדר הפסוקים, שהוא כדי לסמכו ל"ואיננו", לגלות שזאת היתה סיבת מיתתו, שימות בצידקו.
	@22כה	<b>"ויולד את למך".</b> למך הוא אחד השמות המעטים שמופיעים בתורה יותר מפעם אחת... כרגע זכור לי רק עוד השם קרח... והיה ראוי למצוא הסבר לתופעה זו. <small>(פ' בראשית תשס"א)</small>
		כשהזכרתי הערה זו בדברי בליל שבת בבר־המצוה של יובל שי', התברר לי במהרה, שלא כל כך מעט שמות חוזרים. יש, למשל, ארבעה חנוך בפרשה. חיליק, צביקה שפירא (אחיה של לאה) וזאבי היו ראש המחפשים. <small>(פ' בראשית תשס"א)</small>
	@22כח	<b>רש"י ד"ה ויולד בן, שממנו נברא העולם.</b> ר' שפתי חכמים (אות ט). והשוה להלן (ו, י) "...שלשה בנים את־שם ואת־חם ואת־יפת". ראה אפוא, כי הביטוי "ויולד את..." בא רק כאשר נולד זה אינו מוזכר עוד, ואלו "ויולד בן" וכדו' (בנים) בא כאשר עוד יוזכרו. אבל לא כן למעלה (ריש פס' ד) - "ותלד את קין" ושוב לא כן להלן (יא, ו) - "ויולד את־אברם" וגו', ודווקא שם היה ראוי להיכתב "ויולד בן שממנו נברא העולם, דהיינו אברהם. או שמא צריך לרמוז "שממנו נברא העולם" דווקא לגבי הבנין הפיזי, ור' להלן (יז, יט וכא, ב) (לגבי משפחה?) ור' גם להלן (יט, לז-לח).
		נראה שמן הדין לבדוק ענין מתן השמות כולו, אימתי נולד X ואימתי נולד "בן" וקוראים לו שם, וגם אימתי השם הוא ע"ש העתיד ואימתי משתנה השם בשלב מאוחר יותר. <small>(פ' נח תשמ"ז)</small>
	@22כט	<b>רש"י ד"ה זה ינחמנו, יניח ממנו את עצבון ידינו וכו'.</b> דומה שיש כאן בהמשך שני דברים נפרדים, האחד - שעם לידת נח נחה האדמה מן הקללה שנתקללה בגלל חטא אדם הראשון, והאחר - שמאוחר יותר המציא נח את המחרישה, ועל־ידי כך נחה להם לבני האדם, ואת השם נתן למך לבנו על שם התופעה הראשונה (שהרי על המצאת המחרישה העתידית לא יכול היה לדעת, כי לא נביא היה), ולכאורה מסב רש"י "עצבון ידינו" על עניין המחרישה ו"ממעשנו" על ענין הפסקת הקללה שרבצה על האדמה, אך הדברים אינם מתיישבים יפה בלשונו. גם קשה, למה אינו מפרש "ינחמנו" מלשון נחמה, והדיבור כולו צריך עיון רב. <small>(פ' בראשית תשמ"ט)</small>
	@22לב	<b>"ויולד נח את שם" וגו'.</b> מסתבר ש"ויולד" הוא עבר רחוק, שהרי לא שלישיה היו שלושת בניו אלה ולא בשנה אחת נולדו. <small>(פ' בראשית תשנ"ב)</small>
		ור' רש"י להלן (י, כא ד"ה אחי יפת): ...שהרי בן חמש מאות שנה היה נח כשהתחיל להוליד! <small>(פ' נח תשנ"ב)</small>
		וקשה החזרה על השם נח - "ויולד נח", ושלא כבכל היתר, שם אין חזרה כזאת. (פ' בראשית תשס"ג) ור' דעת מקרא, שזאת כנראה על־פי הכלל שכל כפל בא לחיזוק, לזרוז ולחיבה.
		<b>רש"י ד"ה בן חמש מאות שנה, ...לעשות תיבות הרבה. כבש את מעיינו וכו'.</b> מכיוון שר' יודן שם את כל המונולוג בפיו של הקב"ה, צריך לכאורה לנקד "כיבש את מעיינו", כלו' הקב"ה מנע מנח להעמיד בנים עד הגיעו לגיל חמש מאות. ומכל מקום לשון הסיפא "ראוי לעונש לעתיד, וכן לפני מתן תורה" קשה. (פ' בראשית תשמ"ט) ור' נחלת יעקב שתמה כיצד יתכן ששני חלקי חייהם של בני יעקב שכל אחד לא הגיע לימי ק"נ שנה, לא יהיו בני עונשין. לכן נראה לו ליישב על־פי מה שכתבו חז"ל שאלפיים שנות תורה מתחילות מ"ואת הנפש אשר עשו בחרן", אז היה אברהם בן נ"ב שנה. לפי זה כוונת רש"י באמרו "וכן לפני מתן תורה" שהיה זה גם לפני שעשו אברהם ושרה נפשות בחרן.
		וקשה לי, "אטריח עליו לעשות תיבות הרבה", מדוע לא יעשה כל אחד לעצמו? כלום היה נח בעל מונופול לבניית תיבות? <small>(פ' נח תשס"ג)</small>
@11ו	@22א	<b>"...כי החל האדם לרב... ובנות ילדו להם".</b> "אדם" בא כאן בשם קבוצתי ולא כשמו של אבי האנושות. <small>(פ' בראשית תשנ"ב)</small>
	@22ב	<b>רש"י ד"ה בני האלהים, בני השרים והשופטים. ד"א... הם השרים ההולכים בשליחותו של מקום וכו'.</b> וקשה לי, לפי ד"א זה, מה טענה יש לו לקב"ה כלפי בני אדם? כלום הם יכולים לעמוד כנגד שלוחיו שלו ית'? (פ' בראשית תשס"ח) ר' רש"י למסכת יומא סז ע"ב ד"ה עוזא, שהיו אלו שני מלאכי חבלה "עוזא ועזאל" שירדו לארץ. ובילקוט שמעוני (רמז מד) איתא שהם קיטרגו על האדם, ואמר להם הקב"ה אם היה בכם יצר הרע הייתם קשים מבני אדם, אמרו לו תן לנו רשות ונדור עם הבריות ותראה איך אנו מקדשים שמך, אמר להם רדו, מיד קלקלו עם בנות האדם.
	@22ג	<b>רש"י ד"ה בשגם הוא בשר.</b> ר' רש"י להלן (יח, ג ד"ה ויאמר אד'). <small>(פ' לך תשמ"ז)</small>
	@22ד	<b>רש"י ד"ה הגבורים, למרוד במקום.</b> ולא ידעתי, מנין לו לרש"י זה ולמה דווקא מרידה בה'. ור' רא"ם וגם "באר יצחק" שלדעת שניהם מתבאר הדבר מתוך ההקשר, ואעפ"כ לא ידעתי, למה דווקא עוון זה. <small>(פ' בראשית תשמ"ה)</small>
		ור' בראשית רבה (כג, ב). <small>(פ' בראשית תשנ"ט)</small>
	@22ו	<b>רש"י ד"ה וינחם ה' כי עשה, ...שאלו היה מן העליונים"</b>. מוסב על האדם. <small>(פ' בראשית תשנ"ב)</small>
		<b>רש"י ד"ה ויתעצב אל לבו, נתאבל על אבדן מעשה ידיו וכו'.</b> והרי זה פירוש שני, אחר הראשון "עלה במחשבתו של מקום להעציבו" וכו', ומן הסתם זה שפירוש ראשון זה מאד קשה. <small>(פ' בראשית תשנ"ה)</small>
		<b>רש"י ד"ה וינחם ה' כי עשה, נחמה היתה לפניו, שבראו בתחתונים וכו' - ד"ה כי נחמתי כי עשיתים, חשבתי מה לעשות על אשר עשיתים. ע"כ.</b> בעוד שפס' ו מעדיף רש"י משום מה לפרש "וינחם" מלשון נחמה, בעוד שאפשר היה לפרשו - להימלך, הרי בפס' ז הוא מכריח עצמו שלא לפרש "נחמתי" נמלכתי, אף־על־פי שכאן קשה להבין תיבת "כי" לפי פירושו. וצ"ע. ומה גם שלמעלה (ה, כט) מסרב לפרש "זה ינחמני" מלשון נחמה. <small>(פ' בראשית תשמ"ט)</small>
	@22ט	<b>רש"י ד"ה אלה תולדת נח נח איש צדיק, הואיל והזכירו, ספר בשבחו... דבר אחר וכו'.</b> דומה שנחוץ "דבר אחר" משום שהתשובה הראשונה אינה מספקת - כלום הכתוב מדבר בשבחו של כל צדיק כל אימת שבא להזכירו? אלא דבר אחר. <small>(פ' נח תשס"ד)</small>
		אך אפשר שדבר אחר נחוץ לפי הדעה המובאת בד"ה הבא, שהכתוב בא להידרש לגנאי. <small>(פ' נח תשס"ד)</small>
		<b>רש"י ד"ה בדרתיו, יש מרבותינו דורשים אותו לשבח וכו'.</b> מחלוקת ר' יוחנן וריש לקיש היא זו, ר' סנהדרין קח ע"א. וקשה לי עליהם ובעקבותיהם גם על רש"י, למה אין נדרשים גם לפס' "כי אתך ראיתי צדיק לפני בדור הזה" (ז, א), שגם אותו ניתן לדרוש לשבח או לגנאי.
		וגם שאלה "טכנית" לד"ה זה ולשכמותו - עדיין לא אדע, אימתי רש"י נוקב בשמות רבותינו החולקים שהוא מביא ואימתי לאו. ואי־אפשר לומר שדווקא במחלוקת בדבר הלכה הוא נוקב בשמות, כי בה יתכן נפ"מ להלכה (הלכה כ...), ולא כן בדברי אגדה שבהם אין עניין ומקום להכרעה, שהרי להלן (ז, יא) הוא מביא מחלוקת ר' אליעזר ור' יהושע (מראש השנה יא ע"ב) ושמות החולקים, כל אחד לשיטתו, ושם בפס' טז הוא מביא מחלוקת ר' אבא בר כהנא ור' לוי (מבראשית רבה לא, יא) בלא שמות החולקים, ושתי המחלוקות בדברי אגדה, ואלה הן דוגמאות מיני רבות. ואף יש שרש"י מביא שמות החולקים בלא לציין, מי אומר מה. ועתה, לעת זקנה, דומה שמותר להניח, שאין שיטה בכגון דא. <small>(פ' נח תש"ן, תשנ"ד, תשנ"ז, תשנ"ט)</small>
		וראה אצל ר' יהודה גרינשפן (חיוכה של תורה) הערת האדמו"ר מאמשינוב, דיוק בלשון הזהב של רש"י - יש מרבותינו שדורשים לשבח... ויש שדורשים לגנאי, ללמדנו - רבותינו הם אלה שדורשים לשבח. <small>(פ' האזינו תשס"ו)</small>
		ועוד, למה רש"י משנה - ומאריך כל כך - את דברי הגמ' בסנהדרין. ואף הופך את סדר הדעות המובאות. (פ' נח תשס"ו) ר' גור אריה המבאר כי רש"י משנה ומאריך כדי לבאר כי לא נחלקו כלל לגופו של ענין. אצל הדורשים לשבח כתב "שאילו היה בדור צדיקים", ואצל הדורשים לגנאי כתב "ואילו היה בדורו של אברהם", לאמור: אילו היה בדור של צדיקים הסברא נותנת שהיה צדיק יותר, ואין חולק בזה (ר' רש"י להלן כה, כ), וכן אין חולק כי בדורו של אברהם לא היה נח נחשב כלום כלפיו (שהרי מקטני אמנה היה כמש"כ רש"י להלן ז, ז), אלא נחלקו בלשון המקרא שגילה על נח שניצל ממי המבול משום שהיה "צדיק תמים בדרתיו" - יש דורשו לשבח, שניצל משום שאילו היה בדור של צדיקים היה צדיק יותר, ורק מפני פחיתות דורו היתה צידקתו פחותה יותר. ויש דורשו לגנאי, שרק מפני פחיתות דורו ניצל מן המבול, ובא הכתוב ללמד מדותיו של הקב"ה. ולגבי היפוך הדעות כתב ר' שמואל. פ גלברד ב"לפשוטו של רש"י" כי מה שבחר רש"י להביא תחילה את הדעה הדורשת את נח לשבח הוא מפני שדעה זו קרובה יותר לפשוטו של מקרא.
		<b>"בדרתיו".</b> משום מה אין רש"י - המאריך בפירושו כאן - שואל, למה לשון רבים ולא לשון יחיד כמו להלן (ז, א). וראה "תורה תמימה" (אות טו) המפנה אל ר"ע ספורנו, ובעיקר אל רמב"ם ב"מורה נבוכים" (ח"ב, מז), וזה מאד יפה - ששנות החיים הארוכות המנויות למעלה (פרק ה) הן רק של האישים המוזכרים, וכל היתר חיו אורך חיים רגיל, ואז הכל שפיר. <small>(פ' נח תשס"ו)</small>
		<b>רש"י ד"ה את האלהים התהלך נח, ובאברהם הוא אומר "התהלך לפני"</b> (יז, טו) <b>וכו'.</b> משום מה דומה לי ש"התהלך את" מראה על אינטימיות יתרה, מאשר "התהלך לפני", ובוודאי יכול לפרש כך מאן דאמר שדורשים "נח איש צדיק היה" לשבח. <small>(פ' נח תשס"ב)</small>
		<b>רש"י ד"ה התהלך, ...וזהו שימושו של למ"ד בלשון כבד וכו'</b>. כלו' כשהלמ"ד דגושה (ראה שפתי חכמים אות ו). ולא ידעתי, מה שייך למ"ד דגושה, והרי מכל מקום היא חייבת להיות דגושה משום שבאה אחר הה"א הפתוחה וגם ענין עבר או עתיד לא שייך בזה לכאורה. <small>(פ' בראשית תש"ן, תשנ"ו)</small>
		וב"מלכה של תורה" הוא גורס "וזהו שימושה של ה"א" וכו' ומבאר: כלומר ה"א השימוש שבבנין התפעל משמשת בין להבא, היינו בציווי לנוח (לך), ובין בעבר לנסתר (הלך) באותו לשון, שבשניהם אומרים התהלך. ור' שם דבריו באשר ל"נוסחאות". אלא שדומה, כי גם הוא נלחץ מאד לקיים גירסה שגויה. ולענ"ד נכונה גירסתו של רח"ד שעוועל, אף כי לא פירושו, ופירושו הנכון של רש"י הוא כך: התהלך, לשון עבר. זהו (כלו' כאן) שימושו לשעבר. (ועתה בא הכלל) בלשון כבד (כלו' התפעל) משמשת (צורת התפעל) להבא ולשעבר בלשון אחד (בצורה אחת). "קום התהלך" - להבא: "התהלך נח" - לשעבר. וכו'. <small>(פ' בראשית תש"ס)</small>
		ועתה לא ידעתי, מדוע רש"י מכנה "קום התהלך" (יג, יז) ללשון להבא ולא לשון ציווי, וכן באשר ליתר הצורות שלגביהן אומר: להבא. <small>(פ' נח תשס"ב)</small>
	@22יב	<b>רש"י ד"ה כי השחית כל בשר, אפילו בהמה חיה ועוף נזקקין לשאינן מינן. ע"כ.</b> ולכאורה הרי אין זה יותר מאשר כלאיים ולא ג"ע? וצ"ע. <small>(פ' נח תשנ"ח)</small>
		ומ"מ זהו שאפשר ליחס להן לבהמות ולחיות, שהרי לא שייך לא ע"ז ולא חמס, ולפי זה לא צריך לדברי שפתי חכמים (אות י). <small>(פ' נח תשס"א)</small>
	@22יג	<b>"...והנני משחיתם את הארץ".</b> משמעה של הו"ו לא מובן לי, שהרי משפט סיפא זה הוא תוצאה של משפט הרישא. ומעניין שאונקלוס שומר עליה. ושמא צריך לראות את הפס' כולו כמשפט רישא לפס' יד? <small>(פ' נח תשנ"ו)</small>
		וראה בדעת מקרא - ו"ו התוצאה. <small>(פ' נח תשס"ד)</small>
		<b>רש"י ד"ה קץ כל בשר, כל מקום שאתה מוצא זנות... והורגת טובים ורעים. ע"כ.</b> והרי כאן לא נהרגו אלא רעים, שכן כל הטובים נכנסו לתיבה. וצ"ע. (פ' נח תשנ"ח) ור' גור אריה שמבאר כי כיון שאין המשחית מבחין בין טוב לרע בעוון זנות, נצטוה נח ליכנס לתיבה כדי שיהא מובדל מהרשעים וינצל.
		<b>רש"י ד"ה את הארץ, ..."חלה את רגליו"</b> (מלכים א' טו, כג) <b>- מן רגליו. ע"כ.</b> לכאורה הרי זו דוגמה לא מוצלחת ביותר למה שרש"י מבקש להוכיח. <small>(פ' נח תש"ן)</small>
		ועוד: זה מצלצל כמו גרמניזם, ועוד יותר כיידישיזם, אבל לא לשון הקודש ואפילו לא צרפתית. <small>(פ' נח תש"ס)</small>
		ולכאורה אפשר לפרש "את" כמו: עם, גם כאן, ובוודאי כך לפי ד"א. <small>(פ' נח תשס"ד)</small>
		<b>רש"י ד"ה כי מלאה הארץ חמס, לא נחתם גזר דינם אלא על הגזל. ע"כ.</b> להלן ע"פ סנהדרין קח ע"א. וזה שרש"י מביא כאן דברים אלה, קשה, שהרי בפס' זה וגם בקודם הוא מזכיר ג"ע ולא גם ע"ז, ולפי דבריו אלה גזל קשה? <small>(פ' נח תשנ"ה)</small>
		וכבר נדרש לזה בעל שפתי חכמים (אות מ). <small>(פ' נח תשנ"ו)</small>
	@22יד	<b>רש"י ד"ה בכפר, זפת בלשון ארמי. ע"כ.</b> ולא ידעתי, מה הערה זו מוסיפה לנו, שהרי לא דוברי ארמית אנו, לא היום ולא בימי רש"י, ובאשר לפנים, הרי אונקלוס כבר תירגם: סופרא, וכך מביא רש"י מלשון הגמ' (שבת עד ע"ב), ואם כן - מה ביאר? <small>(פ' נח תשנ"ה)</small>
		<b>שם. ...ועוד, כדי שלא יריח אותו צדיק וכו'.</b> דומה שרש"י נוטה כאן לדעת ר' יוחנן שצדקותו של נח לא היתה אלא לדורו. <small>(פ' נח תשס"ו)</small>
		<b>רש"י ד"ה עצי גפר, כך שמו... על שם גפרית שנגזר עליהם להמחות בו. ע"כ.</b> וקצת קשה, מה שייך שם העץ שממנה תיעשה התיבה, לחומר שבו תימחה האנושות. <small>(פ' נח תשנ"א)</small>
		ולכאורה אין זה כי אם לשון נופל על לשון. <small>(פ' נח תשנ"ט)</small>
		ודומה שאף לפי אלה המציינים כאן: סנהדרין קח ע"ב (שפתי חכמים אות ס ומ' כהן בחומש הכתר) זה קשה למדי. (פ' נח תש"ס) ור' נחלת יעקב שכתב כי עשיית התיבה היתה כדי לעוררם לתשובה ועל כן עשאה נח מעצים המזכירים את פרטי הגזירה.
		ועוד דומה שבכתוב אין כל זכר לגפרית בקשר למבול. (פ' נח תשס"ג) ור' רא"ם שביאר כי מי המבול היו רותחין כדאיתא בגמרא (סנהדרין קח ע"ב), והרתיחה הטבעית במי המעיינות, היא מהגפרית שבהם.
	@22טז	<b>רש"י ד"ה צהר, יש אומרים חלון ויש אומרים אבן טובה המאירה להם. ע"כ.</b> וקשה לי טובא. (א) מה מכריח לפרש הפי' השני, והרי במפורש מדובר להלן (ח, ו) על חלון. (ב) ומ"מ, וכי אבן טובה מקרינה אור? והרי אינה מקרינה אלא האור שהיא מקבלת? ור' שפתי חכמים שם (אות ע-פ). <small>(פ' נח תשמ"ז)</small>
		גם מעניין שרש"י משנה הן מלשון בראשית רבה (לא, יא), שם מדבר ר' לוי על מרגליות, הן מלשון הבבלי (סנהדרין קח ע"ב), שם נאמר "קבע בה אבנים טובות ומרגליות כדי שיהיו מאירות לכם בצהרים". <small>(פ' נח תשנ"א)</small>
		עיינתי ב"דברי זהב", ב"משכיל לדוד", ב"דבק טוב", "מזרחי", "גור אריה" ו"לבוש האורה". כולם נדרשים לד"ה זה, אך לא לשאלות דלעיל. <small>(פ' נח תשמ"ח)</small>
		ונראה לי שפירוש זה - אבן טובה - הולם את דברי רש"י (ע"פ בראשית רבה כה ולד) "מכלל ששבתו כל ימות המבול, שלא שמשו המזלות ולא ניכר בין יום ובין לילה" (כב, ד"ה ויום ולילה לא ישבתו), שכן חלון בחושך אינו מועיל, ומה שמדבר הכתוב להלן על חלון הוא עבור אויר. אך עדיין קשה שאלתי השניה. <small>(פ' נח תשמ"ח)</small>
	@22יז	<b>רש"י ד"ה ואני הנני מביא, הנני מוכן להסכים וכו'.</b> מסתבר שלדרשן (בראשית רבה לא, יב) השתמע כאן שלהחלטתו ית' קדם דיאלוג כלשהו, והוא מנסה לשחזרו. והציטוט מתהלים (ח, ה) "מה אנוש כי תזכרנו" הוא מטענת בן השיחה - אין לאדם כל ערך ומותר להשמידו. <small>(פ' נח תש"ן, תשנ"ב, תשנ"ג, תשנ"ה)</small>
	@22יח	<b>רש"י ד"ה והקמתי את בריתי, ברית היה צריך על הפירות שלא ירקבו ויעפשו, ושלא יהרגוהו רשעים שבדור. ע"כ.</b> וקשה לי, היכן נכרתה ברית זו? והרי לא נכרתה עם נח וגם לא צריכה להיכרת עמו, ואם כן, עם מי, אימתי, והיכן רמוזה? <small>(פ' נח תשמ"ט)</small>
		והוא ע"פ בראשית רבה (לא, יב). משביקשתי לבדוק במקורו של רש"י - משום הסדר התמוה, תחילה פירות ורק אחר כך נח עצמו - מצאתי שאמנם הפירות מוזכרים שם תחילה, אך אחר כך לא מדובר כלל בנח כי אם בגיבורי התקופה, הענקים. <small>(פ' נח תשס"ו)</small>
		<b>רש"י ד"ה אתה ובניך ואשתך, האנשים לבד והנשים לבד וכו'</b>. ואלו להלן (ח, טז ד"ה אתה ואשתך וגו') אומר רש"י: איש ואשתו, כאן התיר להם וכו'. הדיוק בשני הכתובים יפה, אך להלן (ח, יח) אומר הכתוב: "ויצא נח ובניו ואשתו" וגו', כאלו אין משמעות לסדר המלים שבפס'. וראה עוד לעניין זה דבריו להלן (ט, ט ד"ה ואני הנני), ולכאורה הפס' ח, יח מסייע לדבריו. וכמו פסוקנו כך גם להלן (ז, א ויג). <small>(פ' נח תשס"ד)</small>
	@22יט	<b>רש"י ד"ה ומכל החי, אפילו שדים. ע"כ.</b> והוא כנראה על־פי ברייתא המובאת בחגיגה (טז ע"א) ואשר לפיה שדים "מתים כבני אדם" ומכל מקום קשה לי, מה עניין יש לי בזה. <small>(פ' נח תשמ"ט)</small>
		ועוד, כלום שייך בהם לשון חי שאפשר לרבות אותם כאן? אא"כ מסיקים מדברי הברייתא שאם שייך "מתים" גם שייך "חי".
		להלן (ט, י) אומר רש"י למלים "לכל חית הארץ: להביא המזיקין שאינן בכלל החיה אשר אתכם, שאין הולכין עם הבריות. ע"כ. וחשבתי תחילה שהכוונה לשדים המוזכרים כאן. אך משהבינותי, ששם מדובר בחיות פרא, שאלתי, כלום שדים שבכאן נשארו בתיבה? (פ' נח תשס"א) ור' משכיל לדוד.
	@22כ	<b>רש"י ד"ה מהעוף למינהו, אותן שדבקו במיניהם ולא השחיתו דרכם וכו'.</b> וקשה לי: (א) דומה שדחוק למדי הוא לדייק מכאן שאלה לא השחיתו. (ב) הרי למעלה (פס' יב) נאמר "כי השחית כל בשר", ושם מפרש רש"י: אפילו בהמה חיה ועוף, משמע ש"כל" מוסב גם על אלה. (ג) ומה בין אלה בעלי החיים שהשחיתו ואלה שלא השחיתו, שאת אלה התיבה קלטה ואת האחרים לא? (ראה סנהדרין קח ע"ב דברי ר' שמואל בר נחמני). וראה דברי רש"י להלן (ח, א ד"ה ויזכר אלהים את נח וגו'). <small>(פ' נח תש"ן)</small>
		<b>שם. ...ומאליהם באו, וכל שהתיבה קולטתו, הכניס בה. ע"כ.</b> אמנם צויין שם: בראשית רבה, אך לא מצאתי על אתר. ביקשתי לבדוק המקור בשל הסיפא, שכאלו לא הוגבל מספרם של בעלי החיים הלא טהורים, ומכאן שהיו מרובים, אולי, מן הטהורים שהוגבל מספרם (ז, ב). <small>(פ' נח תשס"ו)</small>
		וראה להלן (ז, ט) "שנים שנים באו אל נח אל התבה" ורש"י שם. (פ' נח תשס"ב) באמת מקור דברי רש"י בסנהדרין קח ע"ב.
	@22כב	<b>"ויעש נח... כן עשה".</b> הסיפא מיותר לכאורה, ולא ראיתי הערה בנדון. ואם הרישא מוסב - כדברי רש"י (בראשית רבה לא, יד) על בניית התיבה - למה לא נסב הסיפא, "כן עשה", על הכנסת האוכל בה, כמצווה בפס' כא, שהרי בוודאי אין להסב אותו על הכנסת בעלי החיים בתיבה, ראה שפתי חכמים (אות ח). אך ראה רמב"ן על אתר שכתב: ודרך הכתוב לאמר "ויעש" ו"כן עשה", לבאר כי לא הפיל דבר מכל אשר צוה, וזה פשוט וכן הדבר בשמות (מ, טז). <small>(פ' נח תשנ"ו, תשנ"ז)</small>
@11ז	@22ב	<b>רש"י ד"ה שבעה שבעה, כדי שיקריב מהם קרבן בצאתו. ע"כ.</b> ואין רש"י נוגע בשאלה, אם בשבעה זוגות או בשבעה יחידים מדובר. וראה שפתי חכמים (אות י): ג' זוגות ואחד נשאר בלא זוג, ור' שם באריכות. אך איני רואה כל הכרח לייחס לרש"י דעה זו, ומה גם שהיא רחוקה מלעלות בקנה אחד עם פשוטו של מקרא, שהוא כאמור למעלה - או זה או זה. <small>(פ' נח תשנ"ז)</small>
		ולכאורה קשה על דעת "שפתי חכמים" גם מפסוקנו "איש ואשתו" וגם מלשון "זכר ונקבה" שבפס' הבא. וכן מזה דלהלן (טו-טז) "שנים שנים... זכר ונקבה" שמוסב לכאורה הן על הטהורות הן על הטמאות. ור' ר"ע ספורנו וגם "כלי יקר". ושמא יש מקום לדייק מלשון רש"י "שיקריב מהם קרבן" שהכוונה לקרבן יחיד, ליחיד זה שבו מדבר "שפתי חכמים"? <small>(פ' נח תשס"א)</small>
		כשדברתי על ענין זה עם סוזי שתי' בדרך מביהכ"נ, אמרה, שמא הכוונה לשש נקיבות וזכר אחד, מעין מנחת יעקב לעשיו, ואכן אפשר כך. <small>(פ' נח תשס"א)</small>
		<b>רש"י ד"ה הטהורה, העתידה להיות טהורה לישראל (ראה זבחים קטז ע"א). למדנו שלמד נח תורה. ע"כ.</b> ולא ידעתי, כיצד למדנו זה. כל מה שלמדנו, היא שהתורה מדברת כאן על שעתיד להיות, כמו בכמה וכמה מקומות בס' בראשית. (פ' נח תשס"א) ומהרש"א לזבחים שם כתב שאל"כ לא היה נח מבין כלל מה שנאמר לו.
		<b>"...אשר לא טהרה היא".</b> הדרשה הידועה "עקם הכתוב ח' אותיות" וכו' (פסחים ג ע"א) אינה מצוינת לכאן וגם לא לפס' ח דלהלן, אף כי זוהי לכאורה ההזדמנות הראשונה לדרוש כן. וראה "תורה תמימה" על אתר (אות ד) שבאמת בבראשית רבה (לב) מובאת דרשה זו על פסוקנו, ואם־כן דרשת הגמרא לאו דווקא היא. <small>(פ' נח תשנ"א, תשנ"ב, תשנ"ג)</small>
		כאן מתרגם אונקלוס "דלא איתהא דכיא", ואלו להלן (פס' ח) "אשר איננה טהרה" הוא מתרגם "די ליתהא דכיא", ולא ידעתי, מהו ההבדל בין שני הביטויים לא בלשה"ק ולא בארמית. <small>(פ' נח תשס"ג)</small>
	@22ה	<b>רש"י ד"ה ויעש נח, זה ביאתו לתיבה. ע"כ.</b> ומסתבר שרש"י מעיר כן כדי להבדיל בין זה לבין האמור למעלה (ו, כב) "ויעש כן", ושם מפרש - זה בניין התיבה. <small>(פ' נח תש"ן)</small>
		ואכן נראה שהביאה לתיבה אכן מעשה רב היא, ראה רש"י לפס' ז ד"ה מפני מי המבול וראה רש"י להלן (יג וטו). <small>(פ' נח תשנ"ח)</small>
	@22ז	<b>רש"י ד"ה נח ובניו, ...לפי שנאסרו בתשמיש המטה, מפני שהעולם היה שרוי בצער. ע"כ.</b> ולא ידעתי פירוש "העולם היה שרוי בצער", שהרי אין זה מתאים אלא לשעות המעטות שבהן גוע כל חי במים הגואים, ואח"כ אין עוד חיים בעולם מחוץ לתיבה. ויתכן ש"העולם" הוא עכשיו אלה המצויים בתיבה, המצטערים על המתרחש, אך זה נשמע רחוק. <small>(פ' בראשית תשנ"ד, תשנ"ו, תשנ"ח, תשנ"ט)</small>
		כלו', אדרבה, יש לזרזם לעסוק בפריה ורביה, שהרי הם היחידים בעולם. <small>(פ' נח תשס"ד)</small>
	@22ט	<b>רש"י ד"ה שנים שנים, כולם הושוו וכו'.</b> ולא הבינותי דבריו. (פ' נח תשס"ג) ואולי כוונתו כי אף שממינים הטהורים נכנסו שבעה, תפס הכתוב מנין זה "שנים, שנים", שהוא היה בכל המינים (כולם באו בזוגות), ומ"מ הכונה שבאו לפחות שנים. וכן ברש"י למעלה (ו, יט).
		<b>"...כאשר צוה אלהים את נח".</b> ר' להלן (טז). <small>(פ' נח תש"ן)</small>
	@22יא	<b>"בשנת שש מאות שנה" וגו'.</b> והרי זו צורה תמוהה, שהרי די היה לכתוב בשנת שש מאות לחיי נח, והמלה "שנה" מיותרת לכאורה, ועדיין לא ראיתי מי יענה על זה. <small>(פ' נח תשמ"ט)</small>
		<b>ז, יא - "בשנת שש מאות שנה". ח, יג - "ויהי באחת ושש מאות שנה... ויסר". ט, כח - "ויהי כל ימי נח תשע מאות שנה וחמשים שנה וימת".</b> יוצא שחסרה שנה - שנת המבול - מחיי נח. ולכאורה אפשר ליישב בדרך פשוטה - או ששנת המבול אינה נחשבת בשל ליקוי המאורות שבה, או שאין הכתוב טורח למנות אלא את העשרות־המאות שבחיי האדם, ולא את היחידות. <small>(פ' נח תשס"ה)</small>
		<b>רש"י ד"ה בחדש השני, רבי אליעזר אומר, זה מרחשון וכו' (ראש השנה יא ע"ב).</b> קשה לי שהנה את השנים הכתוב מונה לפי חיי נח ואלו את החדשים - לפי חודשי הירח. <small>(פ' נח תשס"ב)</small>
		ועתה הרבה יותר קשה לי, מה חשיבות בתאריך המדויק עד שיחלוקו בו תנאים. (פ' נח תשס"ו) ור' סוגיית הגמרא במסכת ראש השנה י ע"ב שם נחלקו התנאים מתי נברא העולם. רבי אליעזר אומר בתשרי נברא העולם, ורבי יהושע אומר בניסן נברא העולם. ומוסיפה הגמרא שם (יב ע"א) ואזדו לטעמייהו (מחלוקת זו של רבי אליעזר ורבי יהושע היא גם מחלוקתם בביאור פסוקנו) "בשנת שש מאות שנה לחיי נח בחדש השני בשבעה עשר יום לחודש", רבי יהושע אומר, אותו היום שבעה עשר באייר היה וכו', רבי אליעזר אומר, אותו היום שבעה עשר במרחשון היה וכו'. ור' רש"י שם.
	@22יב	<b>רש"י ד"ה ארבעים יום וגו', ...נמצאו ארבעים יום כלים בכ"ח בכסלו לר' אליעזר וכו'.</b> והדברים חוזרים אל המחלוקת בין ר' אליעזר ור' יהושע (ראש השנה יא ע"ב) שאותה רש"י מזכיר לפס' הקודם. וקצת קשה, למה אין רש"י מחשב את סוף ירידת הגשמים גם לר' יהושע? כלום מכריע הוא במחלוקת זו, כי גם להלן (ח, ג ד"ה מקצה חמשים ומאת יום ושם, ד ד"ה בשבעה עשר יום) הוא עושה כן, אלא שאחרי כן (שם ה ד"ה בעשירי וגו' נראו ראשי ההרים ושם יג ד"ה בראשון) שוב חוזר ומזכיר גם את ר' אליעזר וגם את ר' יהושע. אך אולי אין לחפש שיטתיות יתרה בכל כגון דא. (פ' נח תשנ"ז, תשנ"ט) וכתב גור אריה שנקט רש"י כדעת רבי אליעזר משום מסקנת הגמרא שם (יב ע"א) שחכמי ישראל מונים למבול כמותו ועדיין יש להבין חוסר העקביות.
		בעצם קשה, למה טורח הכתוב למסור לנו את כל התאריכים הללו ולמאי נפקא מינה, ואם זה כדי לחזק את המציאותיות של המאורע על כל שלביו, מאי נפ"מ אם זה התחיל במרחשון או באייר, כמחלוקת בין ר' אליעזר ור' יהושע, ועכ"פ צריך לרכז כל האמור גם לפסוקים ד, ה, יג ויד בפרק ח.
		בנוגע לחשיבות התאריכים, אמרו חז"ל (תענית כט ע"א) "מגלגלין זכות ליום זכאי וחובה ליום חייב", כלו' לכל תאריך ישנה משמעות לדורות, ואכן התייחסו חז"ל לימים מסויימים בשנה כימים המיוחדים לשמחה או למיעוטה וכדו'.
	@22יג	<b>"...ושם וחם ויפת".</b> הו"ו הקמוצה תמוהה, אך תמוה מזה הוא שגם באונקלוס מנוקד כך. <small>(פ' נח תשס"ב)</small>
		שאלתי את ר' רפאל בנימין פוזן. הוא אינו עוסק בניקוד אונקלוס, ועכ"פ בכת"י בבלי הו"ו שוואית. (פ' וזאת הברכה תשס"ז) ואולי נידונו "חם ויפת" כצמד. כמו "יום ולילה" (ח, כב). <small>(מפי הרב איתן שנדורפי שי').</small>
		<b>"ואשת נח ושלשת נשי בניו".</b> צורת הזכר של המספר תמוהה. (פ' נח תשמ"ח) ור' ראב"ע לשמות (לו, ח).
	@22טו	<b>"שנים שנים... והבאים זכר ונקבה".</b> כמה שכתבתי למעלה (פס' ב). <small>(פ' נח תשס"א)</small>
	@22טז	<b>"...באו כאשר צוה אתו אלהים".</b> הקושי ברור, ורמב"ן רוצה לפתור אותו, אך איני רואה תירוץ בדבריו, שהרי אם הציווי מוסב על הכנסת בעלי החיים בתיבה, חסר עיקר מן הספר. ולמעלה (ט) הדבר לענ"ד קצת יותר קל, שהרי שם מדובר בבואם אל נח, ולא כמו בפסוקנו, ולכן מתאים פירושו של רמב"ן שם יותר, וראה דעתו בסוף הדיבור. <small>(פ' נח תשנ"ו)</small>
		<b>רש"י ד"ה ויסגר ה' בעדו, הגין עליו שלא שברוה, הקיף התיבה דובים ואריות והיו הורגים בהם. ע"כ.</b> ולשון רש"י קצת תמוה, שאינו אומר מי לא שבר? וגם לא במי היו הורגים. ולכאורה צריך לומר שהרגו באלה שביקשו לשבור התיבה ולא עלה בידיהם, כלו' הנושא החסר שברישא הוא המושא החסר שבסיפא. <small>(פ' נח תשס"א)</small>
	@22יז	<b>רש"י ד"ה ותרם מעל הארץ, משוקעת היתה במים אחת עשרה אמה וכו'.</b> וראה דברי רש"י להלן (ח, ד ד"ה בשבעה עשר יום). ולכאורה החישוב הוא פשטני מדי, שהרי לא סביר הוא, שהתמעטות המים תהא שוה בכל יום, שהרי ככל שכמות המים מתמעטת, כמות המים המתאדים או נעלמים בדרך אחרת גוברת. ואף זו - מסות התשתית, דהיינו הרים וגבעות, הולכות וגדלות, וממילא קטנה כמות המים שנשארת, וכיצד אפוא תהא הכמות הפוחתת מדי יום שוה.
		והעיקר, מה זה בא ללמדנו ומאי נפקא מינה, אם י"א אמה או יותר או פחות וכמה נפחת מדי יום, ומה גם שהמאמץ האינטראקטיבי הנחוץ לחישוב אינו יכול להביא לידי תוצאות מדויקות. <small>(פ' נח תשמ"ז, תשמ"ט, תשנ"ו, תשנ"ח)</small>
		וגם זה, שלא כל ההרים גובהם שוה. <small>(פ' נח תשס"ד)</small>
	@22יח	<b>רש"י ד"ה ויגברו, מאליהן. ע"כ.</b> הרי זה ביטוי קשה, שכן אין דבר שנעשה מאליו, ואין מסובב בלא סיבה, ולא בכדי מוסיף־מבאר בעל ס' הזכרון "בגזרת המלך, ולא בירידת גשמים, שהרי כבר פסקו הגשמים". אלא שעדיין קשה - אם זה בדרך נס, למה היה צריך לפתוח ארובות השמים ותהום רבה (יא). ועוד קשה, למה אין רש"י אומר מאומה להלן לפס' "ויגברו המים על הארץ" (כד)? גם בדברי שפתי חכמים (אות ת) אין תשובות מספקות. ור' רמב"ן על אתר. (פ' נח תש"ן, תשנ"ג, תשנ"ו) ור' גור אריה שביאר כי נתרבו המים בגזירת מלך לאחר ארבעים ימי הגשמים וכן משמע סדר הפסוקים. ורא"ם כתב ש"ויגברו המים" האמור כאן, הוא בכלל התגברות המים האמור להלן (כד).
		ועוד, הרי לכאורה אפשר לבאר "ויגברו" וגם "וירבו מאד" כלשון עבר רחוק - כתוצאה מכל מה שהיה עד כה, שהרי זהו התנאי המאפשר "ותלך התבה" וגו'. <small>(פ' נח תשנ"ז)</small>
	@22יט	<b>"...כל ההרים הגבהים אשר תחת כל השמים".</b> ולא ידעתי, מה בא הסיפא לומר. כלום יש הרים שאינם תחת השמים? <small>(פ' נח תשס"ו)</small>
	@22כ	<b>"ויכסו ההרים".</b> לא ידעתי לשם מה חזרה זו על האמור בפס' הקודם - "ויכסו כל ההרים הגבהים", והרי היא ממעטת (קודם "כל" ואח"כ "בסתם", בשעה שסדר הפוך של שני הביטויים הגיוני הרבה יותר. (פ' נח תשמ"ח) וכתב הכתב והקבלה שמשמעות הכתוב "ויכוסו ההרים" - וכבר נתכסו ההרים, כלו' לאחר שנתכסו ההרים, כמו "וירם תולעים ויבאש" (שמות טז, כ) שפירושו אחר שבאש. ור' דעת מקרא.
	@22כא	<b>"ויגוע כל בשר... בעוף ובבהמה ובחיה ובכל השרץ" וגו'.</b> קצת קשה לי, למה מזכיר את העוף תחלה, והרי סביר הוא שהעוף גוע אחרון ולא ראשון, והשוה פס' כג, שם הסדר הוא "מאדם עד בהמה עד רמש ועד עוף השמים". <small>(פ' נח תשנ"ד)</small>
		וראה מה שכתבתי להלן (ט, י), שם מניתי את כל הפסוקים הדומים שבפרשתנו, ולא מצאתי שום הסבר לסדר בעלי החיים המנויים. (פ' נח תשס"ד) ור' דעת מקרא על אתר.
@11ח	@22א	<b>רש"י ד"ה ויזכר אלהים, זה השם מדת הדין הוא, ונהפכה</b> (מדת הדין) <b>למדת רחמים על־ידי תפלת הצדיקים. ורשעתן של רשעים הופכת מדת רחמים למדת הדין, שנא'</b> (לעיל ו, ה וז) <b>"וירא ה' כי רבה רעת האדם וגו', ויאמר ה' אמחה, והוא שם מדת הרחמים. ע"כ.</b> והוא מבראשית רבה (לג, ג). לא ידעתי, מי הם הצדיקים האלה - נח ובניו, לרבות חם? גם תמוה בעיני שהדרשן מדבר על הפיכת המידות - ולא רק המעשים בלבד - בשעה שהשמות אינם משתנים, לא שם (ה, ו) ולא כאן, שכן כאן בא פעמיים השם אלהים ושם בא פעמיים (גם בפס' ו) השם ה', והיכן אפוא ההפיכה מעבר למעשה המתואר? <small>(פ' נח תשנ"א, תשנ"ב, תשנ"ו, תשנ"ח, תשנ"ט)</small>
		ולכאורה צריך לומר שהשם נשאר ורק משמעו נשתנה. (פ' נח תש"ס, מלון קראון פלז'ה, ים המלח) כלו' אף מידת הדין הסכימה לרחם עליהם, ולעיל - אף מידת הרחמים הסכימה למחותם. ובאשר ל"תפילת הצדיקים" איתא במדרש תנחומא (יא) שכשהיה נח בתיבה היה מתפלל תמיד "הוציאה ממסגר נפשי".
		<b>רש"י ד"ה ויזכר אלהים את נח, ...זכות שלא השחיתו דרכם קודם לכן וכו'.</b> זה שיש זכות לבעלי חיים, מצינו בכמה מקומות, כגון "לא יחרץ כלב לשונו" (שמות יא, ז), ואף מצינו חובה לאדמה ולעצים, ראה למעלה (א, יא). (פ' נח תשנ"ו) ור' רמב"ן על אתר שאין בבעלי חיים זכות, מ"מ רד"ק להלן (ט, ה) כתב "...ואף־על־פי שאין גמול ועונש לשאר בעלי חיים אלא לאדם שהוא בעל שכל, בעסק האדם יש להם גמול ועונש...". ור' עוד להלן (ט, ה). ור' מאמרו של ר' משה בלידשטיין - לברור מעמדם הרוחני של בעלי החיים - דף קשר 986, עלון ישיבת הר־עציון.
		<b>רש"י ד"ה על הארץ, על עסקי הארץ. ע"כ.</b> והוא מפרש כן בהמשך לדיבורו הקודם, שאין מדובר כאן ברוח ממש אלא ברוח תנחומין והנחה, ור' שם "שפתי חכמים" (אות ט). <small>(פ' נח תשמ"ט)</small>
		לכאורה כל דברי רש"י בד"ה ויעבר אלהים רוח, על הארץ ו־וישכו אין בהם צורך, שהרי אפשר לפרש פשוט שכתוצאה מן הרוח ההיא שכו המים. (פ' נח תשס"ג) וכתב ר"ש אלמושנינו, שאין לפרש כפשוטו כי אין טבע הרוח להשקיט את המים, אלא לנענעם ור' מה שהוסיף ר"י קניזל בספר "פירושים לרש"י ז"ל".
	@22ג	<b>רש"י ד"ה מקצה חמשים ומאת יום, התחילו לחסור, והוא אחד בסיון וכו'</b>. ולא ידעתי, מה ענין יש בתאריכים המדויקים הללו, הן אלה שכתובים, הן אלה שרש"י מדייק בהם לאורך כל הפרשה, אם לפי דעה אחת ואם לפי שתיים. (פ' נח תשס"ד) ור' מש"כ למעלה (ז, יב).
	@22ד	<b>"...על הרי אררט"</b>. מתרגם אונקלוס: על טורי קרדו, והרי זה מן המקומות המעטים, כך דומה לי - שאונקלוס משנה שם גיאוגרפי, וראוי לבדוק נושא זה באורח שיטתי, ובוודאי שצריך לשאול את ר' רפאל בנימין פוזן. <small>(פ' נח תשס"ו)</small>
		<b>רש"י ד"ה בשבעה עשר יום, מכאן אתה למד וכו'.</b> ור' מה שכתבתי למעלה (ז, יז). <small>(פ' נח תשנ"ז)</small>
	@22ו	<b>רש"י ד"ה את חלון התבה אשר עשה.</b> ראה למעלה (ו, טז). <small>(פ' נח תש"ן)</small>
		ובהע' 86 בחומש "תורת חיים" כתוב: ואתיא כמאן דאמר צהר תעשה לתיבה, חלון ממש, ולא כמאן דאמר אבן טובה. <small>(פ' נח תשנ"ג)</small>
		ומכאן קשה על הדעה השניה שרש"י מביא שם - אבן טובה, ובמדרש - מרגלית. <small>(פ' נח תשס"א)</small>
		וצריך למחוק את סימן־הפיסוק (נקודה, ואפי' פסיק) שאחרי ד"ה, שכן כוונת רש"י לומר: ...אשר עשה לצהר (לשם צהר) וכך צריך לעשות במקרים רבים, גם בפירושו לחומש וגם בזה שלגמרא. <small>(פ' נח תשס"א)</small>
	@22ז	<b>"וישלח את הערב".</b> "אמר ריש לקיש, תשובה נצחת השיבו העורב לנח. אמר, רבך שונאני ואתה שנאתני" וכו' (סנהדרין קח ע"ב). ואכן תשובה נצחת, ולמה אפוא שלחו בכל זאת? (פ' נח תשמ"ז) ור' אוה"ח הק' על אתר וכן בן יהוידע על סוגיית הגמרא.
		<b>"ויצא יצוא ושוב עד יבשת המים מעל הארץ".</b> ועוד כילד היה קשה לי, למה לו לעורב לטרוח ולהתעייף במשך ימים ולעוף בלא הפסק, והרי יכול היה להתיישב קרוב לחלון התיבה. <small>(פ' נח תש"ס)</small>
		<b>רש"י ד"ה עד יבשת המים, ...לשליחות אחרת, בעצירת גשמים בימי אליהו וכו'.</b> לא ברור לי על איזה רמז מסתמכת דרשה זו, אם על שוויון האותיות: יבשת - תשבי, אם על הכלל שאין מלאך אחד עושה שתי שליחויות. (והרי כאן מדובר בעורב ולא במלאך, ומה איכפת לי אם זה יעשה שליחות אחרת בעוד כאלפיים שנה). <small>(פ' נח תשנ"ב)</small>
		אכן עורב זקן מאד היה זה שאצל אליהו, ורש"י מביא, כדרכו, דברים מן המופלא, ומכל מקום קשה, מה בא המדרש ללמדנו. (פ' נח תשנ"ג) ור' גור אריה שהעורב אכזרי הוא, ולא רצה לילך לראות אם קלו המים, לבשר טוב, שאפשר לצאת מן התיבה, אבל מוכן היה לילך לשליחות אחרת - להביא מזון לאליהו, להחיות נפש הצדיק, כדי שיהיה הרעב על הארץ.
		דומה שעילת הדרשה היא במצבים הדומים - יבושת שבכאן ומשם עצירת גשמים. כך משמע מדברי רש"י, אך עדיין קשה לי שכאן מדובר בעורב אחד, ואלו שם (מלכים א' יז, ד ושם, י) מדובר בעורבים, לשון רבים. (פ' נח תשנ"ד) ומהרש"ל מבאר שדרשו מהכתוב "עד יבשת <b>המים</b>" ולא "יבשת <b>הארץ</b>", שהכוונה לזמן עצירת הגשמים.
	@22ח	<b>רש"י ד"ה וישלח, אין זה לשון שליחות וכו'.</b> ועתה קשה לי, אם אמנם שניהם לשון שילוח הם, למה אין התורה כותבת כבר בראשונה לשון לראות. ואולי אפשר לתרץ בפשטות בדרכו של רש"י (בעיקר בתלמוד, אך גם בפירושו לתורה) - לבאר לעתים קרובות תיבה קשה רק בהופעתה בפעם השניה. <small>(פ' נח תשס"ב, גני טל)</small>
		וראה "הבנת המקרא" לר' וולף הידנהיים המבאר באריכות, שרק עתה שלא כב-"וישלח את הערב" שבפס' הקודם, יעלה על הדעת שמדובר בשליחות, שכן כאן אומר הכתוב "לראות הקלו המים", ועל כן צריך רש"י להבהיר ששלחה ללכת לדרכה, ובזו יראה. <small>(פ' נח תשל"ז)</small>
		והדברים מתבהרים עוד יותר אם נצרף לכאן את דברי הנצי"ב (לפס' ז) שנח שלח את העורב דווקא, משום שזה אוכל נבילות, ואחר כך (ח) את היונה - כדי לראות־להיוודע אם המים פחתו עוד. <small>(פ' נח תש"מ)</small>
		ועדיין קשה לי מפס' "ויסף שלח את היונה" (י), שמן הסתם גם זה אינו לשון שליחות, אבל היונה חזרה "והנה עלה זית טרף בפיה" (יא), כלו' סופו של השילוח מוכיח שהיה כאן משום מעשה שליחות. <small>(פ' נח תשמ"ז)</small>
		וראה דברי שפתי חכמים (אות ק) ששלח את העורב משום ששימש בתיבה, ואם כן פשוט שלא צריך לברר כבר כאן שאין בשילוח זה משום שליחות, כי יש כאן שילוח של הרחקה. ואולם אין זה נראה, כי אם אמנם כן, מדוע המתין נח בשילוח היונה ולא שלחה יחד עם העורב, זה להרחיקו וזה לסמן לו. <small>(פ' נח תשנ"א)</small>
		<b>"וישלח... לראות" וגו'.</b> קצת תמוה שלא ראיתי מי שיטרח לומר, כי הפועל "לראות" מוסב על נח ולא על היונה. (פ' נח תש"ס, מלון קראון פלז'ה, ים המלח) ואולי להערה זו כיון רש"י באמרו "ובזה יראה אם קלו המים".
	@22ט	<b>"...מנוח לכף רגלה".</b> הביטוי כף רגל לגבי עוף תמוה. מדוע לא די במנוח לרגלה? לפי שעה לא מצאתי מעיר לכך. <small>(פ' נח תשנ"ו)</small>
	@22יא	<b>רש"י ד"ה טרף בפיה, אומר אני שזכר היה, לכן קוראו פעמים לשון זכר, ופעמים לשון נקבה וכו'.</b> ולא ראיתי, היכן קוראהו בפרשה זו בלשון זכר, ועל כן לא מובן לי, על סמך מה מניח רש"י שזכר היה. <small>(פ' נח תשנ"ד)</small>
		ראה רמב"ן וראה "לפשוטו של רש"י" של ר' שמואל פ. גלברד שכתב: לפי הפירוש הראשון של רש"י בדבור הסמוך "טרף" הוראתו: חטף, וקשה לו מדוע לא נאמר "טרפה בפיה". ותשובתו: לכן קוראו פעמים לשון זכר (טרף) ופעמים לשון נקבה (בפיה), ככלל היונים שבמקרא. <small>(פ' פינחס תשנ"ה, אחר שיחה בבית־הכנסת בית יהודה, עם שובנו משוויץ)</small>
		ונראה שדברי רש"י מיוסדים על הבנתו ש"טרף" הוא נשוא של יונה, אלא שהרי"ש הקמוצה אינה מראה כן. <small>(פ' נח תשנ"ו)</small>
		וראה בס' הזכרון לר' אברהם הלוי בקראט הרואה קושי זה ואינו נבהל מפניו, כי לדעתו יש עוד מקרים כאלה - "אריה שאג" (עמוס ג, ח), "כי הוא טרף" (הושע ו, א). <small>(פ' לך נח)</small>
	@22יב	<b>רש"י ד"ה וייחל, ...אלא שזה לשון... וזה לשון ויתפעל... וימתן. ע"כ.</b> וקשה להבין התפעל שכזה (וה"ה באשר לנפעל - כדעת ראב"ע ורד"ק). ואמנם אונקלוס אינו מבחין בין: "ויחל" ל"וייחל" ומתרגם בשניהם "אוריך". <small>(פ' נח תשנ"ג)</small>
	@22יג	<b>"ויהי באחת ושש מאות שנה".</b> משום מה אין מי שיעיר: לחיי נח, וכדברי הכתוב למעלה (ז, יא). (פ' נח תשנ"ט) ור' דעת מקרא.
		<b>רש"י ד"ה בראשון, לר' אליעזר... ולר' יהושע.</b> ור' מה שכתבתי למעלה (ז, יב). <small>(פ' נח תשנ"ז)</small>
		<b>"...ויסר נח את מכסה התבה".</b> דומה שזה בא לעומת "ויסגר ה' בעדו" (ז, טז). שם היה צריך להגנת ה' מפני אנשי דורו, ואלו עתה נח יכול לפתוח בעצמו, כי אינו צריך עוד לכך. <small>(פ' נח תשמ"ח)</small>
	@22יז	<b>רש"י ד"ה הוצא, הוצא כתיב, היצא קרי וכו'.</b> קצת קשה לי, מה איכפת ליה למישהו, שיישאר מאן דהו בתיבה כל זמן שירצה? <small>(פ' נח תש"ן)</small>
		לא תמיד משתדל רש"י לבאר קרי וכתיב, וכאן ביאורו תמוה במקצת, כאמור למעלה. כלום נועדה התיבה העזובה להיות מוזיאון סטרילי? <small>(פ' נח תשנ"ו)</small>
		כדאי לבדוק, אם נבדק, האם רש"י נדרש לכל קרי וכתיב, ואם לאו - אימתי כן ואימתי לא. (פ' נח תשס"ג) ריכוז מקורות בנושא קרי וכתיב ראה בתורה שלמה לרב כשר, פרשת משפטים, ע' 374 ואילך.
		<b>רש"י ד"ה ושרצו בארץ, ...נאסרו בתשמיש. ע"כ.</b> וקשה לי מה פירושו. כלום יש איסורים לבע"ח? <small>(פ' נח תשמ"ז)</small>
		וכבר קודם (ח, א) אמר רש"י - "שלא שמשו בתיבה" (ד"ה ויזכר וגו'). <small>(פ' נח תשמ"ח)</small>
		וראה גם להלן (ט, ה ד"ה מיד כל חיה) "...הוצרך להזהיר עליהן את החיות". (פ' נח תשמ"ט) מ"מ שם ביאר רא"ם שהחזירן הקב"ה לטבען שהוטבע בהן, שיתייראו מבני אדם.
		ומכל מקום דומה שאין זה לימוד הכרחי, שהרי גם אפשר לומר: בעוד שעד כה שימשתם בתיבה, עתה תשמשו בארץ. <small>(פ' נח תשנ"ח)</small>
		<b>"ופרו ורבו על הארץ"</b>. ראה להלן מה שכתבתי (ט, ז). <small>(פ' נח תשנ"ח)</small>
	@22יט	<b>"למשפחתיהם יצאו".</b> "למשפחתיהם, ולא הם" (סנהדרין קח ע"ב). ובתורה תמימה (אות ז) כתב: "...דיש לכוון כוונת הדרשה הזאת למאמר חז"ל בחולין נח ע"א כל בריה שאין בה עצם, אינה חיה י"ב חודש".
		ראוי לבדוק היגד זה לאור הידוע היום <small>(פ' נח תשמ"ז).</small>
		ומה גם שלהלן (ט, י) מפרש רש"י (ד"ה מכל יוצאי התבה) להביא שקצים ורמשים. <small>(פ' נח תש"ן)</small>
		<b>רש"י ד"ה למשפחתיהם, קבלו עליהם, על מנת לידבק במינן. ע"כ.</b> ולא ידעתי משמע ביטוי זה המזכיר "קימו וקבלו" (אסתר ט, כז) בקשר לבעלי חיים שאינם מן המדברים. <small>(פ' נח תש"ן)</small>
		ור' ההערות הקודמות (ח, א ועוד). יש כאן מעין האנשה של בעלי החיים, והיא תמוהה. ור' גם להלן (ט, ה ד"ה מיד כל חיה). <small>(פ' נח תשנ"ו)</small>
	@22כא	<b>"וירח ה' את ריח הניחח ויאמר ה'... לא אסף לקלל עוד את האדמה בעבור האדם כי יצר לב האדם רע מנעריו" וגו'.</b> ולא ידעתי, מהו הקשר בין הרחת ריח ניחוחו של הקרבן ולבין נימוק שלישי זה, והרי לכאורה צריך היה לצפות לנימוק חיובי - לא אוסיף לקלל עוד כי יש בו באדם גם צד חיובי, הוא מבין מעצמו את הצורך בהבאת קרבן! ואלו הנימוק השלילי מנתק את הקשר עם הרישא. <small>(פ' נח תשמ"ט)</small>
		מסתבר שזוהי מעין הצדקה - הרי אין הוא יכול להיות מושלם במעלות, מכיוון שיצר לב האדם וגו'. (פ' נח תשנ"ו) ור' דעת מקרא שביאר מילת "כי" כפותחת משפט ויתור ומשמעה "אף־על־פי שהוא...".
		<b>רש"י ד"ה לא אסף, ...ולא אסף, כפל הדבר לשבועה וכו'.</b> וקצת קשה על הדרשן (שבועות לו ע"א), שכן יש כאן שתי הבטחות שונות, ורק ביטוי ההבטחה הוא משותף להן, ואין זה אפוא כפל. וצ"ע. (פ' נח תשנ"ח) ור' רא"ם שאמנם יש כאן שתי הבטחות, מ"מ המכוון הוא אחד שלא יהיה עוד מבול, לכן דרשו שכפילות זו באה לשבועה.
	@22כב	<b>רש"י ד"ה וחרף, עת זרע שעורים וקטנית החריפים להתבשל מהר וכו'. ד"ה קיץ, ...הוא זמן לקיטת תאנים... ושמו קיץ כמו</b> (שמואל ב' טז, ב) <b>והלחם והקיץ לאכל הנערים. ע"כ.</b> רק עתה שמתי לב שרש"י מבקש לבאר את שמותיהן של שתי העונות, קיץ - ע"פ הכתוב, וחורף - ע"פ לשו' "החריפין", ולא ידעתי מה פירוש שגידולים אלה חריפים הם. גם לא ידעתי למה נהפך סדר תיבות המקרא והקדים חורף לקיץ. <small>(פ' נח תשמ"ט)</small>
		ואולי הכוונה למשמע: חורפי (Winterlich). ודברי המדרש־רש"י מזכירים את לוח־גזר המפורסם. <small>(פ' נח תשנ"ו)</small>
		<b>רש"י ד"ה ויום ולילה לא ישבתו, מכלל ששבתו כל ימות המבול וכו'</b>. וצ"ל שאין כוונת המדרש (בראשית רבה לד, יא) לומר שבימי המבול היה חושך, שאם כן, צהר למה ליה. אבל הכוונה כנראה לאיזה מצב ביניים, או מן תערובת אור וחושך, או שהכול עומד במקומו, כעין הקפאת המאורות. <small>(פ' נח תשנ"ב)</small>
		ואף אפשר לפרש את השבועה כאומרת - אף פעם לא יופסק הסדר שהקב"ה הנהיג בימי בראשית. <small>(פ' נח תש"ס, מלון קראון פלז'ה, ים המלח)</small>
		שאם לא תאמר כדלעיל, יקשה מכאן על הדעה ש"צהר" (ו, טו) אבן טובה היתה. <small>(פ' נח תשס"ג)</small>
@11ט	@22ב	<b>"ומוראכם וחתכם יהיה על כל חית הארץ... בכל אשר תרמש" וגו'.</b> תמהתי על בי"ת־השימוש במובן "על". היחיד שמצאתי מעיר על כך הוא רד"ק על אתר "ושני הקשרים נכונים בלשון". <small>(פ' נח תש"ס)</small>
		וראה גם רס"ג ודעת מקרא. <small>(פ' נח תשס"ב)</small>
		<b>רש"י ד"ה וחתכם, ואימתכם... שכל זמן שתינוק בן יומו חי, אין אתה צריך לשומרו מן העכברים וכו'.</b> ספק בלבי, אם אמנם כן הדבר במציאות, והרי זה תלוי במדה רבה בנסיבות - האם יש להם אוכל אחר וכדו'. <small>(פ' נח תשמ"ט)</small>
	@22ג	<b>ראב"ע ד"ה כל רמש, שם כלל לחית השדה ולבהמת היישוב ולכל עוף ולכל דג, והנה הכל מותר לאכילה. ע"כ.</b> ברם, על־פי פירוש זה של "רמש" קשה מן ח, יז - "...מכל בשר בעוף ובבהמה ובכל הרמש הרמש על האדמה", ועוד יותר מפס' יט שם - "כל החיה כל הרמש וכל העוף כל רמש על הארץ"? ואולי מבחין ראב"ע בין "רמש אשר הוא חי" ובין "רמש הרמש על האדמה" ו"רמש על הארץ". וכבר שאלתי כך בשנת תשנ"ד, ואז הסתפקתי בדברי רמב"ן על אתר, אלא שהוכחתי מן א, כא היא מפועל, כלו' קשה מבחינה אחרת. <small>(פ' נח תש"ס)</small>
	@22ד	ברש"י ג' ד"ה, והצירופים ודרך הדרשה תמוהים, וצ"ע. <small>(פ' נח תשנ"ו)</small>
		ור' רש"י של רח"ד שעוועל עמ' לח כפי שתקנתי, אך עדיין קשה. (פ' נח תשנ"ז) ור' רא"ם וגור אריה שנחלקו מהי גירסת רש"י.
	@22ה	<b>רש"י ד"ה לנפשתיכם, אף החונק עצמו, אף־על־פי שלא יצא ממנו דם. ע"כ.</b> ולא ידעתי, לשם מה מדבר רש"י בחונק עצמו, שהרי אותו הריבוי נחוץ גם לחונק אחר, ומה גם שחונק עצמו (בלא חבל וכדו') הוא לכאורה דבר בלתי אפשרי. (פ' נח תש"ן) ור' רא"ם שביאר כי על שופך דם אחרים נאמר "ומיד האדם".
		<b>רש"י ד"ה מיד איש אחיו, ...אם לא יגלה ויבקש על עונו לימחל וכו'</b>. ולא ידעתי, היכן נצטוה רוצח בשגגה לבקש מחילה וממי. (פ' נח תשס"ג) נראה שהכוונה - אם לא יגלה לעיר מקלט ובכל זאת יחפוץ שימחל עוונו.
		<b>רש"י ד"ה מיד כל חיה, ...הוצרך להזהיר עליהן את החיות. ע"כ</b>. עם כל התמיה שבדבר מסתבר מכאן, וגם מדברי רש"י למעלה (ח, א ד"ה ויזכר ושם יז ד"ה ושרצו בארץ), שיש אזהרות גם לבעלי חיים אחרים, ולא רק לאדם. וצ"ע במקורות רש"י לדברים אלה ולהבין כוונתם. (פ' נח תשמ"ט) ור' מש"כ למעלה (ח, א) ורא"ם כאן כתב שהחזירן הקב"ה לטבען שהוטבע בהן, שיתיראו מבני אדם, ומשכיל לדוד כתב שהזהיר את השר שלהן ור' גם רמב"ן על אתר.
		ולדברי הרד"צ הופמן לשמות (כא, כח) הרי זה היסוד לסקילת שור שנגח וכדו'. <small>(פ' נח תשנ"ט)</small>
	@22ו	<b>"שפך דם האדם באדם דמו ישפך, כי בצלם אלהים עשה את האדם".</b> אפשר לפרש את הסיפא אם כמנמק את העונש בגלל היות הנרצח נברא בצלם, אם בשל הרוצח שנברא בצלם וברציחתו פגע בצלם זה. ושמעתי מפי ר' אביגדור נבנצל שליט"א בשם אביו, כי הסיפא הוא נימוק לזכות ההענשה על־ידי בני אדם, כלו' אין בית דין זכאי ליטול חיי אדם אלא משום היותם נבראים בצלם אלהים! (פ' בראשית תשמ"ט) וכן בספרו "ציון מכלל יופי" עמ' יג, ושם שני פירושים נוספים <small>(מפי ר' גרשון באס שי').</small>
		ואולי זוהי כוונת רש"י באומרו (ד"ה באדם דמו ישפך) "...למה? כי בצלם אלהים" וגו'. וראיתי ב"משך חכמה" (על אתר) מעין הרעיון הנ"ל, והוא אף העמיד את הכתוב על כוחו של דיין יחיד. <small>(פ' נח תשמ"ט)</small>
	@22ז	<b>רש"י ד"ה ואתם פרו ורבו, ...הראשונה לברכה (פס' א), וכאן - לציווי. ע"כ</b>. וצ"ל שהאמור למעלה (ח, יז) "ופרו ורבו על הארץ" מוסב על בעלי החיים שיצאו מן התיבה, ולא על נח ובנו. (פ' נח תשנ"ו) ור' רא"ם שלפי זה אף מה שנאמר לאדם וחוה "פרו ורבו" (למעלה א, כח) הוא רק לברכה.
	@22ט	<b>רש"י ד"ה ואני הנני, מסכים אני עמך, שהיה נח דואג לעסוק בפרו"ר וכו'.</b> דומה שרש"י מתקשה בו"ו היתרה שב"ואני", ולכך הוא מפרש את הפס' כתגובת ה' לדאגה שהביע נח. ואף יתכן שמתקשה בתיבה "ואני" כולה שנראית מיותרת. <small>(פ' נח תשמ"ח)</small>
		ואולי יסוד דברי רש"י שחשש נח מלעסוק בפו"ר הוא בדברי רש"י למעלה (ח, טז ד"ה אתה ואשתך וגו') שכשיצא מן התיבה הותר לו תשמיש המטה ועל כן נאמר "אתה ואשתך", אבל שם בפס' יח כתוב "נח ובניו ואשתו" ובהפרדת בניו בינו לבין אשתו רמוז חששו. <small>(פ' נח תשנ"ב)</small>
		ובס' "זכרון" כותב: מיתור "הנני" קא דריש לה. (פ' נח תשנ"ב) וכן בגור אריה.
		והסיפא של הדיבור קשה: "וכן [עשה] באחרונה, אמר לו, הנני מסכים וכו'. "אחרונה" כנראה בניגוד לראשונה, דהיינו ו, יז. <small>(פ' נח תשנ"ג)</small>
		עכ"פ נראה שרש"י מבין פסוקנו כהמשך לדיאלוג - "ואני" - שראשיתו אינה מובאת בכתוב. <small>(פ' נח תשנ"ח)</small>
	@22י	<b>רש"י ד"ה חית הארץ אתכם, הם המתהלכים עם הבריות. ע"כ.</b> וקצת קשה למה דורש־מעיר רש"י זאת כאן ולא מן "אשר אתכם" שברישא, והרי שם זה מתאים יותר. על כל פנים נראה שהביטוי מיותר פעם אחת. <small>(פ' לך תשמ"ז)</small>
		הביטוי המיותר הוא זה השני, ועל כן דורש רש"י דווקא אותו, אף כי קצת קשה להחיל "אתכם - הם המתהלכים עם הבריות" גם על חית הארץ. <small>(פ' נח תשמ"ח)</small>
		ואולי הקושי הוא בהעמדת חיה מול בהמה, שכן בהמה אמנם "אתכם" היא, ולא "חיה", ועל כן בא להדגיש שהחיה שבכאן - החיה אשר אתכם, וכגון כלב וחתול. <small>(פ' נח תשמ"ט)</small>
		<b>"ואת כל נפש החיה אשר אתכם בעוף בבהמה ובכל חית הארץ אתכם מכל יצאי התבה לכל חית הארץ".</b> קשה לי. האיזכורים הם ללא כל סדר או שיטה, וכדלהלן: <b>(ו, כ)</b> עוף, בהמה, רמש. <b>(ז, ב-ג)</b> בהמה, עוף. <b></b>(שם, ח) <b></b>בהמה טהורה ושאיננה טהורה, עוף, רמש. <b>(שם, יד)</b> חיה, בהמה, רמש, עוף. <b>(שם, כא)</b> עוף, בהמה, חיה, שרץ. <b>(שם, כג)</b> אדם, בהמה, רמש, עוף. <b>(ח, א)</b> חיה, בהמה. <b>(שם, יז)</b> חיה, עוף, בהמה, רמש. <b>(שם, יט)</b> חיה, רמש, עוף. <b>(ט, ב-ג)</b> חיה, עוף, רמש, דגים. <b>(שם, י)</b> עוף, בהמה, חיה. ולא ראיתי עדיין, מי שינסה לבאר. <small>(פ' נח תשס"ד)</small>
	@22י	<b>"כל נפש חיה".</b> כאן אין רש"י מסביר מאומה, והשוה למעלה (א, כ ועוד). <small>(פ' נח תשנ"ב)</small>
	@22יא	<b>רש"י ד"ה והקמתי, אעשה קיום לבריתי. ומהו קיומו? אות הקשת וכו'.</b> וקשה לי והרי בפס' הבא נאמר במפורש שהקשת אינה אלא אות לברית זאת, ואינה אפוא קיומה! (פ' נח תשנ"ח) ור' גור אריה שאין לפרש שמקים עמו עכשיו ברית, שהרי כבר נשבע לו (ח, כא), אלא הכוונה שיעשה קיום וחיזוק לבריתו.
	@22יב	<b>רש"י ד"ה לדרת עולם, נכתב חסר, שיש דורות שלא הוצרכו לאות לפי שצדיקים גמורים היו, כמו ...דורו של רבי שמעון בן יוחאי. ע"כ.</b> והנה הוא עשה גל של עצמות משני יהודים (שבת לד ע"א), כיצד זה, אם אמנם כולם צדיקים גמורים היו. <small>(פ' נח תשנ"א)</small>
	@22יג	<b>"...והיתה לאות ברית ביני ובין הארץ".</b> וקשה לי שהרי קודם (ט, יא-יב) נקראת ברית זו "בריתי אתכם" וגו'. כלומר ברית עם החי, ואלו הארץ אינה אלא מושאה. ומכל מקום אין זו הברית המוזכרת למעלה (ו, יח), שהיא ברית על הפירות שלא ירקבו בתיבה, וכדברי רש"י שם. <small>(פ' נח תשמ"ח)</small>
		והנה מיד אחרי כן (טו) שוב מדבר ב"בריתי אשר ביני ובניכם" וגו'. <small>(פ' נח תשמ"ט)</small>
	@22יד	<b>ראב"ע: ...וטעם והיתה הקשת בענן. שהיא לעלם שם בסתר, והשם רואה אותה (הקשת). ע"כ.</b> קשה לקבל שריאליסט כראב"ע יאמר כן. כלום לא ידע מה שידע רמב"ן בענין זה? <small>(פ' נח תשנ"ב)</small>
	@22יח	<b>"וחם ויפת"</b> - וכן כג וכן י, א ואולי עוד. ותמיהני על הו"ו הקמוצה. (פ' נח תש"ן) ור' מש"כ למעלה (ז, יג).
		<b>רש"י ד"ה וחם הוא אבי כנען.</b> בהע' 35 בחומש תורת חיים מובא לשון מדרש אגדה: "וחם הוא אבי כנען, אביו הפסול גרם לבנו שנפסל", ועל פיו מעדיף המעיר את הגירסה "במשפחתו" על פני "בשכרותו". וזה יפה, אך קשה לשון "שקלקל בה", שהרי לא קלקל במשפחה. <small>(פ' לך תשנ"ג)</small>
		הנה הסביר כאן רש"י, מדוע צריך הכתוב להזכיר שחם הוא אבי כנען, אך לא הסביר, מדוע קילל נח את חם ע"י בנו הרביעי דווקא, ראה למטה (י, ו). על כך הוא מדבר רק להלן (פס' כב) בשם "יש מרבותינו", שכנען הוא זה שראה והגיד לאביו, ראה רש"י לפס' כה ושפתי חכמים (שם, אות ח). ובפשטות ניתן לומר לענ"ד שנח קילל את חם בבנו הרביעי מפני שזה הצעיר ביותר וממילא החביב ביותר. <small>(פ' נח תשנ"ו)</small>
		ועל כל פנים, בראשית דברי רש"י כאן היא מה שנקרא כיום: הרמזה מוקדמת, כלו' רמז למה שעתיד להיאמר ולא יובן בלא רמז זה. <small>(פ' נח תשנ"ז)</small>
		ולכאורה היה מקום לדבר על הרמזה מוקדמת גם להלן (י, יט), כפי שר' משה זיידל ז"ל פתר במקומות רבים במקרא. <small>(פ' נח תש"ס)</small>
	@22כ	<b>רש"י ד"ה ויחל, ...בנטיעה אחרת. ע"כ.</b> ואינו מפרט באיזו נטיעה, ולמה להקדימה, ולכאורה זה תמוה. (פ' לך תשנ"ג) ור' נחלת יעקב שביאר, שבזה שהתחיל נח בנטיעת כרם שיש בה תקלה וקלקול של שכרות, ולא בנטיעה אחרת, חילל את עצמו.
		<b>רש"י ד"ה ויטע כרם, ...ויחורי תאנים (בראשית רבה לו, ג). ע"כ.</b> ור' בשפתי חכמים (אות ב) מניין לו לרש"י (למדרש) שגם יחורי תאנים הכניס לתיבה. ודברי רבי איסרל (שם) מאד אינם נראים לי, שהרי הכתוב מעיד ש"עצי פרי" רבים היו, ומה בכך אם הזכיר רק את התאנה בשמה. הרבה יותר נראים דברי רא"ם - ובלבד שאכן זמורות גפן ותאנה מתקלקלות במים יותר מיתר המינים. (פ' נח תשנ"ו) ור' גור אריה שנח הכניס מכל המינים, ורש"י תפס שני אלו לדוגמא.
	@22כא	<b>רש"י ד"ה אהלה, אהלה כתיב, רמז על עשרת השבטים וכו'.</b> וקשה לי מה מכריח רש"י לראות כאן רמז זה (ור' שפתי חכמים אותיות ג, ד) שהוא דחוק כל כך וכלל אינו מעניין הכתוב. <small>(פ' לך תשמ"ז)</small>
		ועוד קשה, היכן רמוזים כאן יו"ד שבטים, והרי ה"א היא רק חמישה! <small>(פ' נח תשנ"א)</small>
		ואכן, על סמך מה בא כאן (בחומש תורת חיים) בד"ה אהלו (בו"ו)? והנה בדפו"ר: ד"ה בתוך אהלה כתיב רמז וכו'. וכן הוא גם להלן (יב, ח) ד"ה ויעתק משם, אהלה. אהלו, אהלה כתיב וכו'. <small>(פ' נח תשס"ב)</small>
	@22כב	<b>"וירא חם אבי כנען... ויגד לשני אחיו בחוץ".</b> פירושו של רש"י קשה, כי אם כנען רק סיפר לאביו על מצבו של נח, למה נתקלל כל כך, וחם, אם עשה מה שרש"י (חז"ל) מיחס לו, מה טעם שיגיד לאחיו? ונראים כאן דברי ר"ע ספורנו שראה בזיון שעשה לו כנען בנו, והוא הסרוס, המתיישבים עם פשוטו של מקרא. <small>(פ' לך תשנ"ג)</small>
	@22כד	<b>"וידע את אשר עשה לו בנו הקטן".</b> ואין הכתוב אומר, לא מה עשה ולא מניין ידע. ור' "כלי יקר". אבל קשה לי, כלום יש בראיה נסיבתית זו די כדי לקלל בן־נכד? <small>(פ' נח תשמ"ח)</small>
	@22כה	<b>רש"י ד"ה ארור כנען, ...ואבינו יש לו שלושה בנים, ועודנו מבקש בן רביעי. ע"כ.</b> וקשה לי. אלו היה שם בפי חם דיבור כמו - לא טוב שיהיה לו בן רביעי, ניחא, אך מניין לו לייחס לו מחשבה על בן רביעי? ולולא דמיסתפינא הייתי אומר שרש"י חוזר לפס' כא - "ויתגל באהלה" - והמדובר באהלה של אשתו, וכמו להלן (יב, ח), וראה שם מה שראה, ועל כן סרסו. אלא שלא מצאתי מי שיאמר כן. (פ' נח תשמ"ט) ואיתא בבראשית רבה (לו, ז), אמר רבי ברכיה, הרבה צער נצטער נח בתיבה שלא היה לו בן קטן שישמשנו, אמר, לכשאצא אני מעמיד לי בן קטן שישמשני.
		ועוד קשה, למה רש"י "מכריע" כאן כפירושו הראשון, למעלה (כב ד"ה וירא את ערות) ולא גם לפי הפירוש השני שם. <small>(פ' נח תשנ"ב)</small>
		וראה בראשית רבה (לז, ז). <small>(פ' נח תשס"ג)</small>
	@22כז	<b>רש"י ד"ה ויהי כנען עבד למו, אף משיגלו בני שם, ימכרו להם עבדים מבני כנען. ע"כ.</b> ולא ידעתי, למה לא לומר בפשטות שבני כנען יהיו עבדים גם לבני יפת, וכפי שנאמר במפורש בפס' כה "עבד עבדים יהיה לאחיו", לשון רבים. (פ' נח תשנ"ט) וכתב רא"ם שאף לפי פירוש ראשון של רש"י שהפסוק פותח בברכה ליפת, על כרחך סיום הפסוק מתייחס גם לבני שם, שאל"כ היה צריך להסמיכו לברכת יפת, ולהקדימו ל"וישכון באהלי שם".
		והנה רק עתה ראיתי שהסיפא "ויהי כנען עבד למו" בא הן בפס' כו והן בפס' כז. <small>(פ' נח תשס"א)</small>
	@22כט	<b>"ויהי כל ימי נח" וגו'.</b> שאלני ר' מוטל שי' שלפי ז, ו ויא; ח, יג; וט, כח חסרה שנה. חיפשתי ומצאתי רק אצל חזקוני שנדרש לזה, ואף הוא כותב, כפי שהניח מוטל שי', ששנת המבול אינה נחשבת. אלא שעדין לא מצאתי, היכן הוא "כדאמרינן לעיל" שבסיום דיבורו של החזקוני שם, וודאי שהערת המעיר בחומש תורת חיים (25) - ט, ד - אינה נכונה. <small>(פ' לך תשנ"ה)</small>
@11י	@22א	יש בפרשה מי שהכתוב מונה את כל בניו, יש מי שאינו מונה אפילו אחד, ויש מי שמונה אחד בלבד, ומכיוון שקשה להניח שרבים כל כך היו חשוכי בנים או אבות "מודרנים" בני בן אחד, יש כאן בעיה - מה ראה הכתוב למנות את אלה ולא את אלה. <small>(פ' נח תש"ס)</small>
	@22ב	<b>רש"י ד"ה ותירס, זו פרס (יומא י ע"א). ע"כ.</b> השאלה, למה רש"י מבאר דווקא שם זה כבר מובאת בשפתי חכמים (ל) בשם רא"ם, אך התשובות אינן משכנעות מאד. <small>(פ' נח תש"ס)</small>
	@22ה	<b>בפס' ה</b> - (יפת) "...איש ללשנו, למשפחתם בגויהם". <b>פס' כ</b> - (חם) "...למשפחתם ללשנתם...", רש"י שם: אע"פ שנחלקו ללשונות וארצות, כולם בני חם הם. <b>פס' לא</b> - (שם) "...למשפחתם ללשנתם...". <b>יא, א</b> - "ויהי כל הארץ שפה אחת...". מסתבר שצריך ליישב קושי' זו בתשובה הכללית "אין מוקדם ומאוחר". אך קשה לי כיצד זה שלא רש"י וגם לא אחר מעירים על זה. ועוד: בעוד שהכתוב מדייק בחשבון ימי המבול בכל יום ויום, אינו אומר לנו ולוא ברמז, אימתי אירע ענין דור הפלגה. כמובן שגם קצת קשה, למה רש"י מעיר רק אצל בני חם ולא כבר אצל בני יפת. (פ' נח תשס"ה) ור' העמק דבר ובאר בשדה לפס' כ ביחס לשאלה החותמת.
		<b>"איש ללשונו".</b> וכמה שכתבתי להלן (יא, א), ור' גם להלן (פס' כ). <small>(פ' נח תשס"א)</small>
	@22ט	<b>רש"י ד"ה גבור ציד, צד דעתן של בריות בפיו ומטען למרוד במקום. ע"כ.</b> והשווה להלן (כה, כז ד"ה יודע ציד) לצוד ולרמות את אביו בפיו וכו', וכן (שם, כח ד"ה [ציד] בפיו)... ומדרשו, בפיו של עשו, שהיה צד אותו ומרמהו בדבריו. ע"כ. דומה שעניין ציד החיות היה כל כך זר להם לחז"ל, שכלל לא העלו על הדעת, שהכוונה לפשוטם של הדברים. (פ' נח תשמ"ח) ורא"ם כתב שם שאין לפרש כמשמעו הפשוט שהיה יודע לצוד חיות ועופות, שהלא זה נכלל כבר במשמעות "איש שדה", ועוד שהיה די באמרו "איש ציד" כדרך שאמר "איש שדה", ועוד שביעקב נאמר "יושב אהלים" נגד מה שהיה עשו "איש שדה", ואם כן "איש יודע ציד" הוא היפוכו של ה"תם". ואף אצלנו כפל הכתוב.
	@22י	<b>"ותהי ראשית ממלכתו בבל" וגו'.</b> זה וכל התיאורים הבאים - "ואחר נפצו משפחות הכנעני" (יח), "ויהי גבול הכנעני" (יט), "למשפחתם ללשנתם" וגו' (כ), "כי בימיו נפלגה הארץ" (כה) - הם אחרי מעשה בניית העיר והמגדל (פרק יא), ולכאורה שייך גם כאן לומר אין מוקדם ומאוחר בתורה. <small>(פ' נח תשנ"ו)</small>
	@22יב	<b>רש"י ד"ה היא העיר הגדלה, היא נינוה. ע"כ.</b> ברור שלפי הפשט רסן היא העיר הגדולה, לפחות אז, אך ראה יומא (י ע"א) ותוס' שם ד"ה איני יודע. וצ"ע. <small>(פ' נח תש"ן)</small>
	@22יג	<b>רש"י ד"ה להבים, שפניהם דומים ללהב.</b> ור' שפתי חכמים (אות ע). ודברי רש"י קשים - למה ירצה הכתוב שחלק מן השמות יתפרש, וחלק אחר לא? (פ' לך תשמ"ז) ור' גור אריה שפורש שם זה יותר משאר שמות, משום שאין נותנים שם עצם בשם של דבר אחר, אם לא שהוא קרוב ודומה לזה.
	@22יז	<b>"הסיני"</b>. תרגם אונקלוס: אנתוסאי. ולא ידעתי למה "מתרגם" דווקא שם זה מכל השמות המובאים בפרשה. <small>(פ' נח תשנ"ד)</small>
	@22יט	<b>"ויהי גבול הכנעני מצידון" וגו'.</b> ראה להלן רש"י (יב, ו ד"ה והכנעני אז בארץ וגו'). <small>(פ' לך תשנ"ז)</small>
		וכמה שכתבתי למעלה (ט, יח). <small>(פ' נח תש"ס)</small>
	@22כ	<b>"ללשנתם, בארצתם בגויהם".</b> ר' למעלה (פס' ה) ור' מה שכתבתי להלן (יא, א). <small>(פ' נח תשס"א)</small>
	@22כא	<b>"...אחי יפת הגדול".</b> לכאורה אין זה בא אלא לתקן את הרושם שהתעורר קודם - שאין יפת גדול האחים. ולכאורה אפשר לקרוא לתופעה שכזו בשם "הערה מאוחרת", על משקל "הערה מוקדמת" השכיחה היום אצל החדשים. וראה מה שכתבתי למעלה (ט, יח) וראה רד"ק לפס' כד. <small>(פ' נח תשנ"ג)</small>
		<b>רש"י ד"ה אחי יפת הגדול, ...ושם לא הגיע למאה שנה עד שנתים אחר המבול"</b>. מנין לו לרש"י? (פ' נח תשס"ד) וכתב רא"ם מדסתם הכתוב סדר לידתם נראה שנולדו כפי הסדר שנה אחר שנה, הרי שיפת הגדול נולד בשנת ת"ק לנח, ואחריו חם בשנת תק"א, ואחר כך שם בשנת תק"ב. וכך כתב רש"י עצמו בעבודה זרה (ט ע"א ד"ה הכי גרסינן). וכן מבואר בחזקוני למעלה (ה, לב; י, א). ור' גור אריה שאין זה מוכרח.
		<b>רש"י ד"ה אבי כל בני עבר, הנהר היה שם.</b> נראה שכוונת רש"י לומר שהסיפא של הפס' כאלו מסורס, ושיעור הכתוב: ולשם - אבי כל בני עבר הנהר, והוא אחי יפת הגדול - "ילד גם הוא". <small>(פ' נח תשס"ב)</small>
@11יא	@22א	כל הפרשה כולה קשה: (א) לא נאמר כלל, למה נסעו ממקומם קדמה. (ב) לשם מה צריכים ללבנים (ומה עניין יש בפרטים על חומרי הבנייה). (ג) למה בקשו להישאר יחדיו ומה רע בזה. (ד) ולא פחות תמוה אפוא, למה הטריח ה' לרדת לראתם מקרוב. (ה) ניתן להסיק שבהתקבצות זו למקום אחד יש משום שלילה, בלא שיבואר אופיה של שלילה זו. משום כל אלה יש מקום לאינטרפטציות שונות, וכפי שאמנם מביא רש"י לפס' א (ד"ה ודברים אחדים). <small>(פ' נח תשמ"ט)</small>
		ולענין (ד) ו(ה), ראה אצל רד"צ הופמן המפרש לפי פשוטו - ונתברכו - נצטוו מלאו את הארץ וכבשוה, והם ביקשו שלא למלאה. <small>(פ' נח תש"ן)</small>
		<b>רש"י ד"ה שפה אחת, לשון הקודש. ע"כ.</b> והנה זוהי מחלוקת בין רבי לעזר ורבי יוחנן (ירושלמי מגילה פ"א ה"ט), וקשה למה אין רש"י מזכיר שתי הדעות. ואולי זה משום שהדעה השניה - "שהיו מדברים בשבעים לשון" - טעונה הסבר. ובאשר לזה, ר' ב"תורה תמימה" על אתר (אות א). <small>(פ' נח תשנ"א)</small>
		ר' יוסף בכור שור - "ויהי כל הארץ שפה אחת ודברים אחדים", שהיו כולם יודעים שבעים לשון. ובפס' ז - "אשר לא ישמעו איש שפת רעהו", כי כל אחד שכח כל הלשונות חוץ מאחד, ומה שידע זה, לא ידע זה, אבל בין כולם ידעו שבעים לשון. דאין נראה לומר לפי הפשט, דעכשיו נבראו להם לשונות. ע"כ. אכן קושיתו קושיה, אף כי היא יפה מתירוצו. <small>(פ' נח תש"ס)</small>
		והשוה בעניין זה למעלה (י, ה) "איש ללשונו", ושם (כ) "ללשנתם", ודברי רש"י (כה ד"ה נפלגה). <small>(פ' נח תשס"א)</small>
	@22ג	<b>"לחמר".</b> לא מובן לי למה הלמ"ד פתוחה. <small>(פ' נח תשנ"ד)</small>
		<b>"הבה נלבנה לבנים...", "הבה נבנה לנו עיר ומגדל".</b> וקשה לי, כלום עלה תחילה הרעיון לעשות לבנים, ורק אחר כך - לבנות בהן עיר ומגדל, כלו' ההמצאה שלא היתה לצורך, הולידה את הרעיון. <small>(פ' נח תשנ"ו)</small>
	@22ו	<b>"הן עם אחד ושפה אחת... ועתה לא יבצר מהם כל אשר יזמו לעשות".</b> הרי לך עדותו של בורא העולם באשר לכוחה של האחדות. וכיצד נלמד? <small>(פ' נח תשס"ו)</small>
		<b>רש"י ד"ה לא יבצר מהם וגו' לעשות, בתמיה וכו'</b>. לא מובן לי למה רש"י דוחק עצמו לפרש לשון בתמיה, כשאפשר ללמוד בניחותא, וכדברי ר"ע ספורנו על אתר. (פ' נח תשנ"ז) ור' גור אריה שאין לפרש בניחותא "ועתה" אם לא נעכבם עכשיו "לא יבצר מהם לעשות", שהלא אף לאחר שכבר יבנו המגדל לא יפלא מה' דבר, ויכול לבטל פעולתם ברגע אחד.
	@22ט	<b>רש"י ד"ה ומשם הפיצם, למד שאין להם חלק לעולם הבא. ע"כ.</b> והנה בדיבור הקודם אמר רש"י (ד"ה ויפץ ה' אתם משם), בעולם הזה, ולמה יש אפוא בפרקנו הפצה אחרת? והרי בפשטות אפשר לומר שכאן מדובר באותה ההפצה שבה דובר קודם. <small>(פ' נח תשס"ב)</small>
		<b>שם. ...ואלו היו נוהגים אהבה וריעות וכו'</b>. ראה מה שכתבתי למעלה (לפס' א). <small>(פ' נח תשס"א)</small>
	@22י	בפרשיית "תולדות שֵם" (י, כא-לב) מוזכרת שנת ההולדה, השם ומספר השנים שאחרי ההולדה <small>(הראשונה).</small>
		בפרשיית "תולדות אדם עד נח" (ה, ז-לב) מוזכרת שנת ההולדה, השם, השנים שאחריה וסה"כ שנות החיים.
		ובפרשיית "תולדות נח עד אברהם" (יא, י-לב) מוזכרים שמות הנולדים בלבד, אך כולם, ולא רק הבכורים.
		מה שינוי זה בא ללמדנו? <small>(פ' נח תשס"ג)</small>
	@22כו	<b>"ויחי תרח... ויולד את אברם את נחור" וגו'.</b> והנה נהג תרח כאחינו מן המזרח שקוראים לבן על שם האב בחייו, רק תמוה שלא קרא כן לבכור אלא לבא אחריו. <small>(פ' נח תשנ"ו)</small>
	@22כח	<b>"...בארץ מולדתו".</b> דומה שצריך להבחין בין מולדת, כגון להלן (יב, א) ולבין ארץ מולדת שבכאן, כי "מולדת" לבד, בלא ארץ פירושו: משפחה. <small>(פ' נח תשנ"ד)</small>
	@22כט	<b>"ויקח אברם ונחור להם נשים".</b> מעניין שכאן אין רש"י שם לב לשימוש בלשון יחיד לשניים, כפי שעשה למעלה (ט, כג ד"ה ויקח וגו'). ולאמיתו של דבר הרי זו תופעה שכיחה למדי במקרא, ועל כן לכאורה אין בזה עילה לדרשה שם. (פ' נח תשנ"ד) ור' יפה תואר שם שאף שמצינו כן במקרא שפתח בלשון יחיד וסיים בלשון רבים, כל היכן שאפשר לדרוש דרשינן וכתב משכיל לדוד שהדרשה היא מייתור תיבת "ויקח", כיוון שניתן היה לכתוב "וישימו שם ויפת את השמלה".
		<b>רש"י ד"ה יסכה, זו שרה וכו'.</b> כלו' אברם נשא לאשה את בת אחיו, ולוט היה גיסו. תמוה ששרה לא נקטה עמדה בשעת פרידת אברם מלוט (יג, ח). <small>(פ' לך תש"ס)</small>
	@22לא	<b>רש"י ד"ה ויצאו אתם, ויצאו תרח ואברם עם לוט ושרי. ע"כ.</b> והקושי הוא בלשון היחיד שברישא - "ויקח תרח", ושם אברם מושא, ועל כן קשה תירוצו של רש"י על קושי זה, כיצד הופך אברם ממושא לנושא? (פ' נח תשמ"ט) ורא"ם כתב שמלשון הרבים "ויצאו אתם", משמע ששנים הם עיקרי היוצאים ואתם נלוו עוד שנים, וקטן נתלה בגדול. ולגבי לשון היחיד שברישא (ויקח תרח), כתב נחלת יעקב שהוא מפני שתלה אברם את הכבוד באביו כאילו הוא לבדו עיקר, וגילה הכתוב כאן שגם אברם היה עיקר לעצמו. ור' דברי כלי יקר על אתר.
		והשוה לפס' זה להלן (יב, ה), שם, כמובן "לוקח" אברם בלבד, אבל "ויצאו" - כולם שווים. והשוה "וילכו שניהם יחדו" שבפ' העקידה (כב, ו, ח, יט). <small>(פ' לך תשמ"ט)</small>
		<b>"...ללכת ארצה כנען" וגו'.</b> אין זה שתרח נעשה ציוני לעת זקנה. ורבים מן הראשונים נדרשו לשאלת רצונו של תרח לעלות ארצה. ראה רמב"ן, רד"ק וראב"ע (בסוף דבריו לפס' כט). <small>(פ' וירא תשנ"א)</small>
		וראה גם ר"ע ספורנו. ולדבריו (ולא רק לדבריו) קשה, מה פירוש "מארצך", והרי כבר יצא משם עם תרח, והציווי האלהי השיגו בחרן.
		והנה מסתבר שגם רש"י מבין שיציאתו של תרח לא"י בלתי־תלויה היתה מן הצווי לאברהם אבינו ע"ה וקודמת לזה, ראה דבריו להלן (יב, ב ד"ה מארצך), וקשה למה אין רש"י מתרץ אלא את הקושי שב"ומבית אביך" - התרחק עוד מבית אביך וכו', ואינו מתרץ הקושי שב"מארצך וממולדתך" שמהם כבר יצא עם תרח אביו. (פ' וארא תשנ"ו) ור' רא"ם להלן שלגבי "ארץ מולדתו" שכבר יצא משם, מתפרשת מלת "לך" מלשון התרחקות, ולגבי "בית אביו", מתפרשת מלת "לך" מלשון יציאה.
	@22לב	<b>רש"י ד"ה וימת תרח בחרן, ...עדיין נשארו משנותיו הרבה וכו'.</b> קצת קשה לי למה אין רש"י מדייק, הרי החשבון פשוט. <small>(פ' נח תשנ"ד)</small>
		<b>רש"י ד"ה בחרן, הנו"ן הפוכה, לומר לך, עד אברם חרון אף של מקום בעולם. ע"כ.</b> וראה "מנחת שי" על אתר. <small>(פ' נח תשמ"ט)</small>
@11יב	@22א	<b>"...ממולדתך ומבית אביך".</b> תמוה שאין רש"י מבהיר כאן "מולדת" - משפחה, כפי שהוא מבאר להלן (מג, ז ד"ה לנו ולמולדתנו), והרי לכאורה זהו הביאור הנכון. <small>(פ' מקץ תש"ן)</small>
		ובאשר למניית מקרי היציאה בדרך הפוכה, לכאורה, שהרי תחילה יוצא מבית אביו, אחר ממולדתו ורק לבסוף מארצו, ראה "אור החיים" הק' שמסביר אותה בדירוג מידת הצער שבפרידה משלושה מוקדים אלה. <small>(פ' לך תשמ"ה)</small>
		וראה פס' ב. <small>(פ' לך תש"ן)</small>
		וראה מה שכתבתי למעלה (יא, לא). <small>(פ' נח תשס"א)</small>
		<b>רש"י ד"ה לך לך, להנאתך ולטובתך. ע"כ.</b> ודרש האדמו"ר מסטרופקוב בסעודת הבר מצוה של יהונתן שי' ושאל, מה נסיון קשה יש כאן, והרי במקומו נרדף אברהם אבינו ע"ה, ואלו בארץ מובטח לו כל מה שחסר לו עד כה. אלא שנדרש לציית לצו הקב"ה חרף טובה זו, לשם שמים בלבד, ובלא טובת הנאה. כוונתו לומר ליהונתן - עד עכשיו קיימת מצוות ומעשים טובים מפני שכך חונכת בבית ההורים והסבים והסבתות. מעתה ואילך עליך לנהוג כך מכוח ציווי ה' (ואף אם הקושיה טובה מן התירוץ, הדברים נאמרו בטעם רב). <small>(פ' לך תשנ"ז)</small>
		וגדול מצווה ועושה משאינו מצווה ועושה (קידושין לא ע"א), ור' שם תוס' ד"ה גדול מצווה ועושה. <small>(פ' לך תשנ"ח)</small>
		<b>שם. ...ועוד, שאודיע טבעך בעולם (בראשית רבה לט, ב).</b> לשון הנוכח תמוה - מה ענין יש לו לאברהם שטבעו יהיה ידוע בעולם, כלו' מה ברכה יש בזה. ובאמת בדפו"ר הגרסא: שתודיע. ור' הערתו המחכימה של רח"ד שעוועל. <small>(פ' לך תש"ס)</small>
	@22ב	<b>רש"י ד"ה ואעשך לגוי גדול, לפי שהדרך גורמת לשלושה דברים - ממעטת פו"ר, ...הממון, ...השם וכו'.</b> ולכאורה צריך בימינו להוסיף גם לימוד תורה ובמידה מסוימת גם הקפדה על קיום מצוות, ובבשרי חזיתי. ועל רש"י עצמו קצת קשה שאינו מוסיף את היופי של האשה לדברים שהדרך ממעטת, ולא רק שזה מן הדברים הנראים לכל, אלא שהוא עצמו אומר (להלן פס' יא ד"ה הנה נא ידעתי): דבר אחר, מנהג העולם שעל־ידי טורח הדרך אדם מתבזה, וזאת עמדה ביופיה. <small>(פ' לך תשמ"ח)</small>
		ובאשר למיעוט לימוד תורה, ראה להלן (לג, יח) "ויבא יעקב שלם" - שלם בתורתו, שלא שכח תלמודו בבית לבן. ע"כ. וכך חרף מסע ארוך ומפרך. עצם הבלטת שלימות תורתו מוכיחה על השכיח, והוא מיעוט לימוד תורה. (פ' וישב תשנ"ג) ובאמת כתב רש"י על המדרש (בראשית רבה לט, ח) שמיעוט השם הוא מחמת שההולך בדרך אינו יכול לעסוק במצוות ולזכות בשם טוב.
		בחומש "הכתר" הגירסה ברש"י היא: הוזקק לשלוש ברכות - במקום: לכך הוזקק וכו', והיא תמוהה. וקצת תמוה גם פיסוק דברי רש"י שם. <small>(פ' לך תש"ס)</small>
		<b>רש"י ד"ה והיה ברכה, ...אתה תברך את אשר תחפוץ. ע"כ.</b> וכן תירגם אונקלוס "ותהי מברך". <small>(פ' לך תש"ן)</small>
		<b>רש"י ד"ה מארצך. ד"ה אשר אראך.</b> צ"ע למה זה רש"י חוזר כאן אל הפס' הקודם במקום להביא את הנאמר כאן כבר שם, במקומו, אף־על־פי שיש עוד מקומות כאלה. וכתב בעל ספר הזכרון שרש"י עובר לפרש את הפס' הבא כדי להמשיך ולסיים כל ענין הברכות יחד, ואח"כ חוזר לפרש המשך פס' זה.
		<b>רש"י ד"ה מארצך.</b> מן הסיפא של דברי רש"י משתמע שהוא מעין "מולדתך" - משפחתך המורחבת, שהרי גם ממנה כבר התרחק בהכרח, בהתרחקותו מארצו. וקצת תמוה, למה אין רש"י מזכיר ענין "מולדתך" בהקשר זה. וראה ראב"ע ורמב"ן, וראה פסחים (ו ע"ב). לדעת ר' משה ארנד רשאי כל אדם לפרש בעזרת הכלל: אין מוקדם ומאוחר בתורה, ובלבד שלא יביא בעקבות זה להתנגשות עם ההלכה המקובלת. <small>(פ' לך תשנ"ו)</small>
		רש"י ד"ה אשר אראך, ...כדי לחבבה בעיניו, ולתת לו שכר על כל דבור ודבור וכו'. תמיד הבינותי ש"כדי לחבבה" מוסב על א"י, אף כי לא ידעתי, למה זה מחבב, והנה ראיתי דברי שפתי חכמים (אות ו) שהכוונה לאור כשדים־ארם, כדי להגדיל את שכרו בעבור פרידה מארץ אהובה, ונראים דבריו. <small>(פ' לך תש"ן)</small>
		באשר לדברי שפתי חכמים (אות ו) נראה לי עתה שלא יתכנו, שהרי משוה רש"י דיבור זה אל הכתוב אצל אברהם, כלו' אל המטרה ולא אל נקודת־המוצא, כך גם ההשוואה אל יונה. (פ' לך תשס"א) וביאר הלבוש שהאריך הכתוב ופירט לאברהם את מקום מוצאו, כדי לחבב את המצוה בעיניו, שעל אף שחביבים על האדם בית אביו וארץ מולדתו, בכל זאת ציוה עליו ה' שיעזבם. בזאת ידע אברהם שזו מצוה חשובה מאד, ותהא חביבה עליו לקיימה.
		ובאשר לראית רש"י מן הכתוב "על אחד ההרים אשר אומר אליך" (להלן כב, ב) ושם אין אלא דיבור אחד, צ"ל שניסוח זה של המצוה מחייב דיבור נוסף, ועל כן שכר נוסף. <small>(פ' לך תש"ס)</small>
		וקצת קשה למה אין שכר על הציות העיוור והמוחלט ללכת לארץ בלתי־ידועה, לכאורה אין ציות זה פחות מציות של ישראל בצאתם ממצרים, שעליו אומר הנביא "לכתך אחרי במדבר בארץ לא זרועה" (ירמיה ב, ב). <small>(פ' לך תשמ"ט)</small>
		ור' בחומש תורת חיים הע' 12 גירסה: על כל פסיעה ופסיעה! אך לא את כולה הבינותי. <small>(פ' לך תשס"ד)</small>
	@22ה	<b>"ויקח אברם... ואת לוט בן אחיו".</b> והרי כבר נאמר בפס' הקודם "וילך אתו לוט". וכך גם שאלו אתי ועדו <small>(פ' וישלח תשנ"ג)</small>
		ור' "אור החיים" הק' על אתר (ד, ד"ה והודיע הכתוב). צריך אברהם למהר לצאת, שלא תצטרף אליו כל החמולה, כי אז לא יגיע למה שצריך להגיע, אך מכיוון שלוט נצטרף אליו לא משום דבר ה' אלא משום חיבתו אליו, החליט "לקחת אותו עמו". <small>(פ' לך תשנ"ג)</small>
		<b>רש"י ד"ה אשר עשו בחרן, שהכניסן תחת כנפי השכינה וכו'.</b> ומה קרה להם בימי הרעב כשרק - לכאורה - אברהם אבינו ושרה ירדו למצרים? <small>(פ' לך תשנ"ח)</small>
	@22ו	<b>רש"י ד"ה ויעבר אברם בארץ, נכנס לתוכה. ע"כ.</b> וקצת קשה לי, מה הכריח את רש"י לפרש שלא כפשוטו, כלו' עבר־נסע בארץ מגבולה הצפוני עד שכם בלא להשתקע באיזה מקום. <small>(פ' לך תשמ"ח)</small>
		ור' שפתי חכמים (אות ח) שהבחין בין לעבור את ולעבר ב..., ודומה שהבחנה זו אכן נכונה היא. מעט הפעלים לעבור ב... שבתורה מצדיקים אותו. השוה (להלן ל, לב) "אעבר בכל צאנך", (במדבר כ, יח) "לא תעבר בי", (שם שם, יז) "לא נעבר בשדה ובכרם" וגם (שמואל ב' כ, יד) "ויעבר בכל שטחי ישראל", שבכולם הכוונה למעבר תוך כניסה למקומות רבים, ושלא כמו "ביום אשר תעברו את הירדן" (דברים ג, יח) וכמוהו רבים, שבהם הכוונה לחצייה דווקא. <small>(פ' לך תשנ"ד)</small>
		<b>רש"י ד"ה עד מקום שכם, להתפלל על בני יעקב כשיבואו להלחם בשכם. ע"כ.</b> דומה שזהו הדיבור הראשון בתורה שבו מפרש רש"י בדרך זו, וכולם קשים, וראוי לרכז כולם ולנסות למצוא בהם דרך. כמובן בדומה גם ד"ה אלון מורה להלן וכן ד"ה ויבן שם (בפס' ח). <small>(פ' נח תש"ן)</small>
		ועוד, הרי זה כאלו ניתנת כאן מעין לגיטימציה למעשה שמעון ולוי בשכם, ואם סבו השלים המעשה, למה כועס עליו יעקב אבינו הנכד? (פ' נח תשס"ו) ור' רמב"ן על אתר שהחזיק אברהם אבינו במקום זה קודם שניתנה לו הארץ, סימן לבנים שיכבשו את עיר שכם, קודם שתינתן להם הארץ.
		<b>רש"י ד"ה והכנעני אז בארץ, ...שבחלקו של שם נפלה, כשחלק נח את הארץ לבניו, שנאמר</b> (יד, יח) <b>ומלכי צדק מלך שלם, לפיכך וכו'.</b> דומה שרש"י מבקש כאן להניח תשתית לטענתו על בעלות על א"י, אך ר' דעת זקנים מבעלי התוספות על אתר. ומ"מ קשה לי על רש"י, וכי כיצד נדע אם לא במסורת כלשהי - שמלכי צדק אכן בנו של שם היה? ומה ראיה יש מן הכתוב "ומלכי צדק מלך שלם", עד שרש"י יכול לומר "שנאמר", כלומר הראיה מן הכתוב? (פ' לך תש"ן) ובאמת כך דרשו חז"ל בנדרים לב ע"ב והביאם רש"י להלן (יד, יח) ור' גור אריה שם שנאמר "והוא כהן לאל עליון", והקרבת קרבנות מצינו רק בנח לאחר המבול (ח, כ), וכיוון שהיה נח בעל מום אחר שהכישו הארי (למעלה ז, כג ברש"י), ודאי שלח בנו להקריב, ושם הוא המובחר שבבניו (ה, לב).
	@22ז	<b>רש"י ד"ה ויבן שם מזבח, על בשורת הזרע ועל בשורת א"י. ע"כ.</b> ולא ידעתי, למה צריך נימוק לבניית מזבח לה', ודברי בעל שפתי חכמים (אות מ) מאד אינם נראים, שהרי בוודאי לא יבנה מזבח בחרן שהיא "חו"ל". וכי בכל בניית מזבח יש נימוק? כדאי לבדוק. דומה שכולם מנויים אצל רש"י בפ' בלק. (פ' לך תשנ"ז) ור' צדה לדרך שמסיום הפס' "לה' הנראה אליו" משמע שזוהי סיבת בניית המזבח, להודות על מה שהבטיחו ה' במראה - זרע וא"י.
	@22ח	<b>רש"י ד"ה ויעתק משם, אהלו. ע"כ.</b> כלו' לא את עצמו כי אם אהלו, ולא כאונקלוס המתרגם: ואסתלק. ויש מקומות רבים שבהם רש"י חולק על אונקלוס בלא לציין זאת, ולפי שעה לא מצאתי, אימתי כן ואימתי לא, דהיינו - אם יש בזה שיטה. <small>(פ' לך תשנ"ג)</small>
		<b>רש"י ד"ה אהלה, אהלה כתיב וכו'.</b> כך, בה"א, הוא בדפו"ר, ולא ידעתי, למה שינו. וראה למעלה (ט, כא). <small>(פ' לך תשס"ד)</small>
		<b>שם. ...בתחלה נטע את אהל אשתו וכו'.</b> הרבה דברי דרך ארץ, מוסר והתנהגות נאותה פזורים בדברי רש"י, ור' שפתי חכמים (אות ע). והיה ראוי לקבצם. <small>(פ' לך תש"ן).</small>
		כלו' ד"א של הגויים (Ladies First) אינו משלהם, ואין זה חוקת הגוים, כפי שחשבתי ואמרתי פעמים רבות. <small>(פ' נח תשס"ה)</small>
		ור' בפירוש מהרז"ו לבראשית רבה (לט, טו) המדבר על קרי וכתיב! <small>(פ' לך תשס"ה)</small>
	@22ט	<b>רש"י ד"ה הלוך ונסוע הנגבה, ...בדרומה של א"י, להר המוריה שהיא נחלתו.</b> לשון קשה וצ"ע. (פ' לך תשנ"ב) כלומר ומגמת פני אברהם להר הבית, שהוא בנחלתו של שבט יהודה <small>(עיין מגילה כו ע"א).</small>
	@22י	<b>"ויהי רעב בארץ, וירד אברם מצרימה" וגו'.</b> ולהלן (יג, א) - "ויעל אברם ממצרים הוא ואשתו וגו', ולהלן (כא, לד ד"ה ימים רבים) מפרט רש"י: ובמצרים לא עשה אלא ג' חדשים וכו'. אבל אין רש"י משיג על השאלה המתבקשת, ממה התפרנס אחר שובו ארצה והוא "כבד מאד, במקנה" וגו' (יג, ב), שהרי רעב אינו מסתיים אחר ג' חדשים. <small>(פ' וירא תשמ"ז)</small>
		ולכאורה לא פחות קשה, מה עלה בגורלם של אלה שהכניסו הוא ושרי תחת כנפי השכינה בימי הרעב, והרי לכאורה רק המשפחה המצומצמת ירדה, וכפי ששאלנו למעלה (פס' ה). <small>(פ' לך תשנ"ח)</small>
	@22יא	<b>רש"י ד"ה הנה נא ידעתי, מדרש אגדה, עד עכשיו וכו'.</b> רש"י מביא כאן את דעת התנחומא (לך ה) אף כי מאד אינה סבירה, ולא הדעה הראשונה שבמדרש רבה לפסוקנו, אף כי זו סבירה הרבה יותר, וצריך לשאול, מדוע עשה כן. <small>(פ' לך תשס"ה, בעקבות דברי בשבת חתן של חזי בבית האירוח בבית וגן, תשס"ה)</small>
		<b>שם. ...ועכשיו ע"י מעשה הכיר בה. ע"כ.</b> ואין רש"י מפרט המעשה, וגם לא מצאתי מעין זה לא בבראשית רבה ולא בתנחומא על אתר. והנה שפתי חכמים (אות ק) כותב: ראה בבואה שלה במים, שעברו דרך המים וכו'. וכיצד אפשר להבחין ביופיו של אדם בשעת עבירה במים, כלו' כאשר המים אינם שקטים? <small>(פ' לך תשנ"ד)</small>
		מסתבר שרש"י חוזר לדברי תנחומא (פ' לך, ה), שם מפרט המדרש על מסע אברהם אבינו למצרים בשל הרעב, וכשעבר בנהר, ראה בבואתה של שרה. (פ' נח תשס"ה) וכך מביא גם יונתן בן עוזיאל בתרגומו.
		<b>שם. ...שעל־ידי טורח הדרך אדם מתבזה וכו'.</b> מעניין שאין רש"י מזכיר התמעטות זו ביופי עם ההתמעטות שהדרך גורמת להן, ראה למעלה (פס' ב ד"ה ואעשך לגוי גדול) ור' מה שכתבתי שם. <small>(פ' לך תשנ"ז)</small>
		<b>שם. ...אחיהם של כושיים וכו'.</b> והוא על־פי האמור למעלה (י, ו) "ובני חם, כוש ומצרים" וגו'. <small>(פ' לך תש"ס)</small>
	@22יג	<b>רש"י ד"ה למען וגו'. יתנו לי מתנות. ע"כ.</b> הערה זו של רש"י מעוררת תמיהה, ור' שפתי חכמים (אות ש), ולענ"ד מוטב להתעלם מקושי' זו על לשון הכתוב ולא לפרש כרש"י, אלא - "למען ייטב לי" מקבל את פירושו על־ידי ההמשך - "וחיתה נפשי בגללך", ומה גם שלפי פירש"י יהיה קשה הסדר - תחילה מתנות ואחר כך חיים. (פ' לך תש"ן) ור' דברי דוד שוודאי לא רצה אברהם ליטול מתנות מהם, אלא ביקש עצה לינצל שלא יהרגוהו, על־ידי שתאמר "אחי הוא", אך עדיין חשש פן יהרגוהו קודם שישאלו אודותיו, ואם תקדים ותאמר "איש זה אחי הוא" ירגישו שיש איזה ערמה בדבר, לכן התחכם ואמר שמיד בבואה לעיר תאמר לאנשים: הנה יש לי אח עני, תנו לו מתנות להחיות את נפשו. זו כוונת הכתוב "אמרי נא אחותי את למען ייטב לי בעבורך" - אמרי נא שאחיך אני כדי שיתנו לי מתנות ובזה "וחיתה נפשי בגללך". ור' גור אריה.
	@22יד	<b>רש"י ד"ה ויהי כבוא אברם מצרימה, ...אלא למד שהטמין אותה בתיבה, וע"י שתבעו את המכס, פתחו וראו אותה. ע"כ.</b> וקשה לי, אברהם הלך מנוסה היה, בא מבבל לא"י ועבר בה לכל אורכה, כלום לא ידע את דרכי המוכסים לפתוח תיבות? תיאורו של רש"י שמקורו בבראשית רבה (מ, ה) נשמע מאד נאיבי. <small>(פ' לך תש"ן)</small>
		וזה שלא טען כלפי המוכסים, "אחותי היא", כפי שטען למטה (כ, ב) פשוט, שהרי כאן ביקש להצילה מעיניהם של הערלים, ושם ביקש להציל חייו. <small>(פ' לך תשנ"ב)</small>
		וכמו בבראשית רבה (מ, ה) כך גם בתנחומא (ה). <small>(פ' נח תשס"ה)</small>
		לכאורה העתיק יעקב אבינו ע"ה את פטנט התיבה מסבו כשנתן את בתו דינה בתיבה, וראה להלן (לב, כג), ולא למד מנסיונו. <small>(פ' לך תשס"ו)</small>
	@22טו	<b>"ויראו אתה שרי פרעה... אל פרעה... בית פרעה"</b>. איזה פולחן אישיות. <small>(פ' לך תשנ"ד)</small>
		<b>"ותקח האשה בית פרעה".</b> כלו' תחבולתו של אברהם אבינו לא הועילה, ואף־על־פי שאמרה, שאחות אברהם היא, נלקחה לשם, ותמוה אפוא שלא אמר לה להגיד, כי אשת איש היא ובעלה אינו עמה. <small>(פ' לך תשמ"ט)</small>
	@22טז	<b>"ולאברם היטיב בעבורה, ויהי לו צאן ובקר" וגו'.</b> העובדה שאברהם קיבל המתנות ולא, כמאוחר יותר, בפגישה עם מלכי צדק מלך שלם (יד, כג), יכולה לנבוע מן הנוהג לקבל מוהר בתור אח גדול במקום האב, שהרי אלו היה מסרב, היה מגלה שאינו אלא בעלה, ולפחות שאינו אחיה. אך גם אפשר שקיבל משום שלא היה לו, מכיוון שהרעב בארץ כילה את רכושו. <small>(פ' לך תשנ"ד)</small>
		אך ראה להלן (כ, יד). <small>(פ' וירא תשנ"ד)</small>
		וראה בשפתי חכמים למעלה (פס' יג אות ש) ג' תשובות לשאלה זו. <small>(פ' נח תשס"ה)</small>
		<b>"ויהי לו צאן ובקר וחמרים" וגו'.</b> משמע כאלו קודם לא היה לו מאומה. ומעין זה משמע גם מדברי רש"י (בראשית רבה מא, ג) להלן (יג, ג) "דבר אחר, בחזרה פרע הקפותיו", והרי זו סיבה לקבלת המתנות, ולא כמאוחר יותר כשהוא מסרב לקבל "מחוט ועד שרוך נעל" (יד, כג). <small>(פ' לך תשנ"ד)</small>
	@22יז	<b>רש"י ד"ה ואת ביתו, ...ומדרשו: לרבות כותליו ועמודיו וכליו. ע"כ.</b> מכיוון שרש"י פירש בדיבור הראשון שבמין ראתן לקו (סוג מחלת זיבה, שפתי חכמים אות ב - מין שחין), קשה, מה זה שייך לגבי אלה. ועוד קשה לגבי פירוש זה מן הדיבור האחרון (על דבר שרי) "...אומרת למלאך הך, והוא מכה". ואם בזיבה או בשחין מדובר, מה שייך הכה! <small>(פ' לך תשנ"ג)</small>
		ואם שני מדרשים שונים הם הסותרים זה את זה, מדוע יביאם רש"י בזה אחר זה? <small>(פ' לך תשנ"ו)</small>
		<b>רש"י ד"ה על דבר שרי, על־פי דיבורה, אומרת למלאך הך והוא מכה. ע"כ</b>. ר' שפתי חכמים (אות ג). ולי נראה שרוצה לתרץ. מנין ידע פרעה, ששרה אשתו של אברהם היא, כדבריו "למה לא הגדת לי" וגו'. <small>(פ' לך תשמ"ח)</small>
		ומכל מקום קשה, הא אמר קודם (ד"ה וינגע ה' וגו') "במכת ראתן לקה שהוא קשה לתשמיש" ואם כן מה צריכה היתה שרה לומר לו למלאך. ונראה שיש כאן שני פירושים שונים. <small>(פ' לך תשמ"ט)</small>
		ר' בתנחומא (פ' לך, ה), גם הוא מפרש: ...על דיבור שרי לא נאמר, ולא על עסק, ולא על אודות, ולא בעבור, ולא בגלל, אלא על דבר שרי! <small>(פ' נח תשס"ה)</small>
	@22יח	<b>"ויאמר מה זאת עשית לי".</b> ומנין ידע על הקשר בין הנגעים הגדולים ולבין לקיחת שרי לאשה? ודברי שפתי חכמים (אות ב) אינם מספקים תשובה כלל. <small>(פ' לך תש"ן)</small>
		וראה מה שכתבתי לפס' הקודם. <small>(פ' לך תשס"ג)</small>
		ומעניין שאין הכתוב מוסר תשובת אברם לפרעה. (פ' לך תשס"ה) ור' דעת מקרא.
	@22כ	<b>"...וישלחו אתו ואת אשתו ואת כל אשר לו".</b> ומה באשר לרעב? והרי זה היה לכאורה רק זמן קצר אחרי רדתו מצרימה. (שאלת אתי שי' בשבת חזרה על ס' בראשית). <small>(פ' וישלח תשנ"ג)</small>
		מצאתי רק "כלי יקר" ער לשאלה זו, ואחר שאומר דבר תמוה מאד באשר ליחס אברהם שרי (ד"ה ויקח אברם וגו') הוא אומר: וילך אתו לוט, היינו לוט מעצמו הלך אחריו, אבל אברם לא קרבו, אדרבא הרחיקו, ויקח את שרי וכו', אך יש מקום לתשובה טובה יותר. <small>(פ' ויגש תשנ"ג)</small>
@11יג	@22א	<b>רש"י ד"ה ויעל אברם וגו' הנגבה, ...כשהוא הולך... מדרום לצפון הוא מהלך... כמו שמוכיח במסעות ובגבולי הארץ. ע"כ.</b> כלו' לא היו לו לרש"י מפות, אך הסיק מסקנות מפשוטם של מקראות. <small>(פ' לך תשס"ו)</small>
	@22ג	<b>רש"י ד"ה וילך למסעיו.</b> ראה שפתי חכמים (אות ו) בשם מהרש"ל, והרי זו דרך ידועה - להסביר בקושי שבביאור אחד את הצורך בביאור ד"א נוסף, וחוזר חלילה. ולענ"ד אין זו, במתותא מיניה של גדול בתורה, דרך טובה, שהרי יוצא, ששני הביאורים אינם שלמים אלא נשארים מוקשים, ובדרך כלל אין לעשות ביאור מושלם משני ביארים מוקשים, ואם כן, מה הועילו חכמים... <small>(פ' לך תשמ"ז)</small>
		ברם, זוהי דרכו של מהרש"ל לאורך פי' רש"י לתורה כולה. <small>(פ' לך תשמ"ט)</small>
		<b>שם. ...ד"א, בחזרתו פרע הקפותיו. ע"כ.</b> וראה למעלה (יב, טז), וקצת קשה לי, על סמך מה לקח אברהם אבינו ע"ה הקפה בירידתו, ועל סמך מה נתנו לו בהקפה? וכלום כל כך התרושש בימי הרעב שקדמו לירידתו למצרים, עד שלא היה לו במה לשלם לאכסנאים? <small>(פ' לך תשנ"ו)</small>
		וכיצד היה פורע חובותיו אלמלא העשירו פרעה? בעיני יש במדרש זה משהו מעליב, ולא ידעתי, מה כוונתו ומה ראה רש"י להביאו. ואם הכוונה היא להסביר "למסעיו", הרי אפשר לומר שהלך בדרך שהיתה ידועה לו מירידתו. (פ' לך תשנ"ח) ור' גור אריה שאכן אין סברא לומר שלא היה ביד אברהם ממון לפרוע, אלא מפני שהיה זמן רעבון הראה עצמו כאילו אין לו, שלא יטפלו אליו לסטים. ובדברי דוד כתב שגילה הכתוב חשיבותו של אברהם, שלא נמנעו מלהלוות לו והאמינוהו שיחזור וישלם להם.
		<b>רש"י ד"ה מנגב, ארץ מצרים בדרומה של ארץ כנען. ע"כ.</b> וקשה לי, והרי כבר אמר זאת לעיל (א ד"ה ויעל אברם וגו' הנגבה), ומה מוסיף כאן? ולולא פירושו הייתי אומר ש"מנגב" פירושו נגבה של א"י שאליו כבר הגיע אחר שהלך לשם ממצרים. ולדברי שפתי חכמים (אות ז) אין טעם ואין ריח. (פ' לך תש"ן) ור' דעת מקרא שביאר כך.
	@22ד	<b>רש"י ד"ה אשר עשה שם בראשונה, ואשר קרא שם... וגם יש לומר ויקרא שם עכשיו וכו'.</b> ולא ידעתי, מה הכרח או עניין יש בפירוש הראשון, כלו' להסב גם "ויקרא שם" על העבר. טעמי המקרא וגם הפשט הפשוט אינם מורים כן. ובדברי בעל השפתי חכמים (אות ח) אין כל טעם, לענ"ד. <small>(פ' לך תשנ"א)</small>
		ולכאורה ביאור קטע זה של הפס' תלוי בהחשבתו או באי־החשבתו של האתנחתא. <small>(פ' לך תשנ"ח)</small>
		ורש"י בפרשת בלק (כג, ד) כתב שהמזבח המוזכר כאן אינו מזבח חדש שנבנה בידי אברהם. ואולי יש כאן עניין בהעדר סיבה להקמת מזבח, שכן למעלה (יב, ז) ביאר רש"י: על הבטחת הזרע ונתינת הארץ, וכאן אין הבטחה חדשה ואין אפוא סיבה - אם סיבה צריך - להקמת מזבח. (פ' לך תשנ"ג) ור' ראב"ע שביקש להודות על ביאתו לשלום ומשכיל לדוד כתב שביקש להודות על ברכת הממון שנתקיים בו.
	@22ה	<b>"...ואהלים".</b> ראה דעת מקרא המביא כאן גם רד"צ הופמן: יושביהם וכליהם, כלומר עבדים ושפחות שעסקו ברעית עדריו ובטיפול משק ביתו. וגם ר' פנחס וולף (דיוקים): נשי ביתו. <small>(פ' לך תשס"ו)</small>
	@22ז	<b>"ויהי ריב... והכנעני והפרזי אז ישב בארץ".</b> אולי ניתן לומר כך - אין זה עוד ריב בתוך הבית, אבל זה ריב המתנהל לעיני כול ויש בו משום חילול השם, ומה גם ש"הכנעני והפריזי יושב", יחד, ואין ריב ביניהם. (פ' לך תשמ"ז) ור' רמב"ן על אתר.
		ומה גם ש"הלא כל הארץ לפניך" (ט), דהיינו זכות המרעה ניתנת לכל הרוצה. ולכאורה קשה משם על דברי רש"י ד"ה ויהי ריב, כי אם אמנם זכות לכול, כפי שמשתמע מן הכתוב, אין לריב עליה ולפחות אין ענין לריב עליה. (פ' לך תשנ"ב) ור' דעת מקרא.
		וראה רעיון יפה ב"כלי יקר" - הנה שתי אומות נתיישבו בלא מריבה, ואלו עבדי אברם ועבדי לוט רבים ביניהם וכו'. אך דומה שקשה לומר כן משום "והכנעני אז בארץ" (למעלה ו, יב). <small>(פ' לך תשנ"ט)</small>
		<b>רש"י ד"ה ויהי ריב, לפי שהיו רועיו של לוט רשעים וכו'.</b> קצת קשה שרש"י קורא להם רשעים, אע"פ שלכאורה טענו - לפי רש"י ובראשית רבה - טענה משפטית סבירה. ואם אמנם היו משוכנעים מצדקת טענתם, מה רשעות יש כאן? <small>(פ' לך תש"ס)</small>
	@22ח	<b>רש"י ד"ה אנשים אחים, קרובים. ומדרש אגדה (בראשית רבה מא, ו), דומין בקלסתר פנים. ע"כ.</b> וקצת קשה, מדוע אין רש"י מדייק כאן קצת יותר ומפרט, שהרי לפי האמור למעלה (יא, כז) אברם היה דודו של לוט, ועל כן דמיון פיזי בין השנים לא צריך להתמיה. ויתרה מזו, לדברי רש"י (שם, כט ד"ה יסכה) היה אברם גם דודה של שרי אחות לוט, כלו' לוט גם היה גיסו של אברם. <small>(פ' לך תש"ס)</small>
	@22ט	<b>"הלא כל הארץ לפניך" וגו'.</b> וקצת קשה לי, כיצד זה מתיישב עם הנאמר קודם (פס' ז) והכנעני והפרזי אז יושב בארץ", וראה את רש"י - "ולא זכה בה אברם עדיין". <small>(פ' לך תשס"ה)</small>
		<b>"אם השמאל ואימנה" וגו'.</b> תרגום אונקלוס - "אם את לצפונא, אנא לדרומא", כלו' כאלו הוא עומד עם הגב לים התיכון ושמאל הוא אפוא צפון וימין - דרום. וראוי לבדוק, אם תמיד אונקלוס מתרגם כך, ועוד: לפי רש"י (יא, ד"ה מקדם) היתה הבחירה שאברם העמיד לפני לוט בין מזרח למערב, ולא בין צפון לדרום. וצ"ע. <small>(פ' לך תשנ"א)</small>
		וכן להלן (יד, טו) "אשר משמאל לדמשק" מתרגם אונקלוס "דמצפונא לדמשק", ואלו רש"י אינו מעיר שם מאומה, כלו' בשבילו אין ימין ושמאל ציון גיאוגרפי, וזה אפשר כאן, אך לא שם. <small>(פ' לך תשנ"ב)</small>
		וראה מה שכתבתי למטה (יח, יז רש"י ד"ה אשר אני עושה). כלומר אין כאן משום ויתור על חלק מא"י. <small>(פ' וירא תשנ"ז)</small>
		באשר לנ"ל - ודאי שבאורח עקרוני כל התמצאות מתוארת כאלו עומדים עם הגב לים, כאמור, ועל כן קדם הוא מזרח. <small>(פ' לך תשס"ג)</small>
	@22י	<b>רש"י ד"ה באכה צוער, ...בשכונתם, במסכת הוריות. ע"כ</b>. והוא במס' הוריות י ע"ב וכן בנזיר כג ע"א. ור' גם בראשית רבה (מא, ז). <small>(פ' לך תשמ"ח)</small>
	@22יא	<b>רש"י ד"ה מקדם, נסע מאצל אברם והלך לו למערבו של אברם, נמצא נוסע ממזרח למערב וכו'.</b> וקצת קשה לפי זה - היכן היה אברם באותה השעה? מזרחית לסדום? (פ' לך תש"ס) וראה דברי דוד שהיה לו לילות בושת שבחר לו מדינה מפורסמת לזנות, על כן כיחש בפני אברהם והלך לצד מערב.
	@22יב	<b>"אברם ישב בארץ כנען - ולוט ישב בערי הככר" וגו'.</b> משמע כאלו ד' הערים אינן מכלל א"י הן, ואין זה עולה על הדעת (ופ' רמב"ן אינו מתיישב עם לשון "ישב"). ואולי אין כאן אלא משום הסתייגות מסוימת מאזור ד' הערים בשל רוע מעשיהם של יושביהן, וכמוזכר כבר בפס' הבא. <small>(פ' לך תש"מ)</small>
		וקצת קשה שאין רש"י מעיר על כך, בעוד שלהלן (יח, יז ד"ה אשר אני עושה) הוא אומר במפורש שמנחלת א"י הוא האזור. ור' רמב"ן להלן (יט, ה) שסדום מכלל נחלת א"י היא. <small>(פ' וירא תשמ"ז)</small>
		וראה ר"ע ספורנו על אתר, שאף־על־פי שסדום וחברותיה הם מגבול הכנעני, מכל־מקום יושבי הארץ לא היו כנענים אז. לאמור כי אברהם בחר לשבת באותו החלק מן הארץ שהיו יושבים בו בני כנען, שלא היו כל כך רעים כאנשי סדום, ולא קרב לגבול סדום כלל. <small>(פ' לך תשנ"ו)</small>
		וודאי שאין מדובר כאן בישיבת קבע, שהרי כתוב "בארץ כנען" ואחר כך - "בערי הככר ויאהל עד סדום". אבל קשה, שהרי להלן (יט, א) נאמר "...ולוט ישב בשער סדום", ודרשו "אותו היום מינוהו שופט עליהם (בראשית רבה כ, ג), ועוד יותר מן האמור שם (פס' ב) "סורו נא אל בית עבדכם", (פס' ג) "ויבאו אל ביתו", (פס' ד) "על הבית", (פס' ו) "ויצא אלהם לוט הפתחה, והדלת סגר אחריו, (פס' ח) "...באו בצל קרתי", (פס' ט) "ויגשו לשבר הדלת", (פס' י) "ואת הדלת סגרו", (פס' יא) "...אשר פתח הבית" - כל אלה לשונות שאינם הולמים ישיבה באוהל. ולכאורה צריך לומר שהיה לו מלבד אהליו הפזורים בשטח - גם בית קבע בסדום. <small>(פ' לך תשמ"ז)</small>
	@22יג	<b>"ואנשי סדום רעים וחטאים, לה' מאד".</b> זכורני מימי ילדותי באשכנז, כאשר דיברו על אודות "צדיק" צבוע, הקפידו ביותר על טעמי המקרא של הפס' והיו אומרים: "...רעים חטאים, [אבל] לה' - מאד". והצורך באתנחתא זה עדיין קיים. <small>(פ' לך תש"ס)</small>
		<b>רש"י ד"ה ואנשי סדום רעים, ...ורבותינו</b> (יומא לח ע"ב) <b>למדו מכאן "ושם רשעים ירקב"</b> (משלי י, ז) <b>. ע"כ.</b> ולא ידעתי מה פירוש רבותינו, והרי זה פס' ששלמה המלך אמרו. ועוד: הרי זה נאמר כאן כדי להכין את פרשת סדום, מעין רמיזה מוקדמת, ומכזו אין ללמוד. <small>(פ' לך תשס"א)</small>
		והלימוד כשלעצמו פשוט - מכיוון שהוזכרה סדום, צריך לומר את רעת תושביה. (פ' לך תשס"ה) ור' דברי דוד שאף שהוא מקרא מפורש בכתובים, חיפשו לזה רמז בתורה, כדאיתא בתענית ט ע"א שאין דבר המוזכר בכתובים שאינו רמוז בתורה. ונחלת יעקב ביאר שמכאן למדו שכוונת "ירקב" להזכירם לגנאי, ולא באופן אחר. וטעם הדבר כתב הרמב"ם (פירוש המשניות אבות א, טז): "כדי שיתגנו פעולתם וזכרם בעיני בני אדם ויתרחקו מהם, ולא יתנהגו כמנהגיהם".
	@22טו	<b>"כי את כל הארץ... לך אתננה".</b> ר' אצל רש"ר הירש ההבדל בין היות הארץ נתונה לישראל ובין היותה ברשותם, כלו' שתהיה בידהם גם למעשה. הוה אומר שנתינה זו אינה משמשת בהכרח גם אפשרות לגור בה וכיו"ב. הקשר עם א"י הוא נצחי, אבל לא כן היותה בידי ישראל ממש. ודומה שזוהי תפיסה ששימשה תירוץ נוח ליהדות החרדית עד ימינו שלא לעלות ארצה, לבנותה ולהיבנות בה. <small>(פ' לך תש"ן)</small>
		<b>בפתיחה לאהבת חסד של בעל ס' חפץ חיים נכתב כך:</b> אמרו חז"ל (סוטה יד ע"א): דרש ר' שמלאי, תורה תחלתה גמילות חסדים, דכתיב (בראשית ג, כא) "ויעש ה' אלקים לאדם ולאשתו כתנות עור וילבשם", וסופה גמילות חסד, דכתיב (דברים לד, ו): "ויקבר אתו בגי". הנה חז"ל גילו לנו את גודל הענין של החסד, שרמזה לנו התורה עליו בתחילתה ובסופה. אבל באמת, לאו דוקא באלו המקומות לבד, דכמה פרשיות של תורה מלאות מזה, כאשר נבאר בעזרת ה' יתברך... וגם בפרשת לך, שספרה התורה מלחמת ארבעה מלכים, ואיך שטרח אברהם בכל כוחו, וגם הוליך עמו שאר אנשים לזה, והם ענר אשכול וממרא, והכל כדי להציל את לוט ורכושו מן הצרה. ואף שלוט היה פושע בדבר, וכמו שכתוב (בראשית יד, יב): "והוא ישב בסדם". [וכמו שפרש רש"י: מי גרם לו זאת? ישיבתו בסדום]. אף־על־פי כן התחסד אברהם עמו כדי להצילו.
@11יד	@22א	<b>רש"י ד"ה אמרפל, הוא נמרוד שאמר לאברהם, פול לתוך כבשן האש. ע"כ.</b> בפס' א-ב עוסק רש"י במדרש שמות, ודווקא משום כך קצת קשה, למה אינו דורש בשם "ממרא" הבא בפס' הקודם. <small>(פ' לך תשמ"ח)</small>
		משבדקתי, התברר לי שדרשת ארבעה שמות מתוך החמישה שבפס' ב (החמישי אין לו שם) מקורה בתנחומא (פ' לך ח), ואלו מבין שמותיהם של ארבעת המלכים המוזכרים בפסוקנו אין הוא דורש אלא את הראשון (ע"פ עירובין נג ע"א), ותמוה אפוא למה מופלים הארבעה לעומת החמישה, ולמה שלושת האחרונים לעומת הראשון מבין הארבעה. ור' גם בראשית רבה (מד, א). (פ' לך תשנ"ב, ערב הנסיעה למזרח הרחוק) ור' לבוש שרש"י דייק למה מנה הכתוב את אמרפל ראשון, הרי כדרלעומר היה בעל המעשה, ואמרפל לא היה אלא השלישי מביניהם כדלהלן (פס' ט), אלא בא הכתוב לגלות שעיקר הטעם שסיבב הקב"ה את המלחמה היה בסיבתו, כדי שיהרג וינקום ממנו נקמת אברהם אהובו, ולכן הזכירו הכתוב בכינויו "אמרפל" המורה על מעשה זה. ובאשר לדרשת השמות שבפס' ב, ר' גור אריה שמה שדרשו דווקא שמות אלו, זה מפני שלהלן (פס' ח) לא הזכירם הכתוב בשמות אלו, על כרחך ביקש הכתוב להזכיר שמותם אצלנו רק כדי להזכיר גנותם. ומלך בלע שלא היה רשע כמותם, לא נזכר שמו כלל <small>(ר' להלן יט, כב, שנקראת צוער על כי מצער היא בעבירות).</small>
		גם מעניין שבפסוקנו מבאר רש"י דווקא שם עיר־מדינה אחד, האחרון ובביאור השם הראשון הוא מכריע כאחד משני החולקים במס' עירובין (נג ע"א) - רב ושמואל, בלא לומר, למה ועל־פי מה הוא מכריע. <small>(פ' לך תשס"א)</small>
		לכאורה כן משום שבפירוש זה מתפרש השם המובא בפסוקנו. <small>(פ' לך תשס"ו)</small>
	@22ב	<b>"...היא צער".</b> וקצת קשה, כלום לא היה לו שם למלכה של עיר זו? ולמה אינו מוזכר? ור' שפתי חכמים (אות ד), אך אין זה משכנע. <small>(פ' לך תשמ"ז)</small>
		וייתכן שבלע זו היא העיר שאליה נמלט לוט (יט, כ) "הלא מצער היא", ואם כן היה בזה משום חיזוק לדברי שפתי חכמים הנ"ל, וגם יעלה בקנה אחד עם דברי רש"י להלן (ד"ה העיר הזאת קרבה). (פ' לך תש"ן) ור' דברי גור אריה הנזכרים בפס' הקודם.
		ואולם הערתו של רש"י כאן - "שם העיר" תמוהה ולכאורה מיותרת, שהרי הכתוב מפרש "היא צער", ואי־אפשר אפוא לטעות ולומר שזהו שם המלך. <small>(פ' לך תשס"א)</small>
	@22ג	<b>רש"י ד"ה הוא ים המלח, ...ומדרש אגדה אומר שנתבקעו הצורים סביבותיו וכו'.</b> בראשית רבה (מב, ה). ולא ידעתי, כיצד זה אמור לפרש את הביטוי ים המלח. (פ' לך תשנ"ה) ור' מדרש תנחומא לך ח, שקודם לא היו שם אלא סלעים סביבות העמק, ובעוונם נתבקעו הסלעים כצינורות ונמשכו מהם מים מלוחים.
	@22ה	<b>"...את רפאים".</b> יחסת־את בלא ה"א־הידיעה מאד נדירה, וצ"ע למה כך כאן. <small>(פ' לך תש"ן)</small>
		ואולי העדר ה"א־הידיעה בא למעט את עוג שלא נהרג, כדברי חז"ל (ר' רש"י לדברים א, ד). (פ' לך תשס"ג) ור' דעת מקרא שבא הדבר לרמז שלא כל הרפאים הושמדו אלא רק מקצתם.
		<b>רש"י ד"ה הזוזים, הם הזמזומים. ע"כ.</b> וראה שפתי חכמים (אות ט), ונראים דבריו, שהרי זו השערה סבירה למדי. אבל קצת קשה לי, מה איכפת לו לרש"י: לזהות זוזים אלה עם הזמזומים שבס' דברים (ב, כ), והרי אין זה מוסיף לנו דבר להבנת פסוקנו. (פ' לך תשנ"א) ור' גור אריה שהכתוב בא לספר גבורת ארבעת המלכים, שאף־על־פי כן לא נמנע אברהם מלצאת לרדוף אחריהם וכדברי רש"י להלן (פס' ה), ולכן הזכיר המלחמות שעשו עם גיבורים ונצחום, והנה על רפאים ואימים למדנו בס' דברים (ב, יא) שהיו גבורים וענקים, אבל "זוזים" לא ידענו גבורתם, אלא שהם זמזומים המתוארים שם (פס' כא) "עם גדול ורב ורם כענקים".
		ולכאורה גם יש לשאול, מה עניין הכתוב לקרוא להם כאן כך ושם אחרת. <small>(פ' לך תשס"א)</small>
	@22ו	<b>רש"י ד"ה איל פארן, כתרגומו מֵישַר. ואומר אני שאין איל לשון מישור, אלא מישור של פארן - איל שמו... וכולם מתורגמים מישר, וכל אחד שמו עליו. ע"כ.</b> נראה שרש"י חולק כאן על אונקלוס, אך לא ברור לי, אם בסופו של הדיבור הוא חוזר בו ומבאר כאונקלוס או לאו. <small>(פ' לך תשנ"ב)</small>
		וראה השגת רמב"ן על ביאורו של רש"י שלא כאונקלוס השואל בדין, מנין ידע אפוא את המבנה הטופוגראפי של המקומות הללו. <small>(פ' לך תשנ"ד)</small>
	@22ח	<b>"ויצא מלך סדם ומלך עמרה" וגו'.</b> זו הפעם הראשונה ששמתי לב, שחמשת המלכים אינם נקראים בשם בעוד שהארבעה נקראים בשמם ובשם עירם־מדינתם. וצ"ע. וכאן לא כמו למעלה (פס' ב) שבו אמנם גם הם נקראים גם בשמם וגם על שם עירם. (פ' לך תשס"ה) ור' דעת מקרא שהעיר כי כך נהג הכתוב גם בספר יהושע (י, ג), שתחילה מונה את חמשת מלכי האמורי לשמותיהם ולעריהם, ובגוף מעשה המלחמה מונם לעריהם בלבד <small>(שם שם, ה).</small>
	@22ט	<b>"...ארבעה מלכים את החמשה".</b> אף־על־פי שמנה תחילה את החמישה (פס' ח) ורק אחר כך את הארבעה. אין זה הסיפא אפוא המשך תיאור הסיטואציה אלא מעין סיכום־תוצאה של מצב, שהרי לכאורה היה צריך להיות כתוב להיפך: חמשה מלכים יצאו נגד הארבעה, כהמשך ל"ויצא..." (פס' ח). <small>(פ' לך תשנ"ג)</small>
	@22י	<b>"...וינסו מלך סדם ועמרה ויפלו שמה".</b> תמוה שהם, אנשי האזור, לא ידעו על הבארות ועל הסכנות שבהן. ושמא זה בא להראות את גודל בהלתם, שאפילו במגרש שלהם לא התמצאו. <small>(פ' לך תשס"ד)</small>
		<b>רש"י ד"ה הרה נסו, ...אבל אינה עומדת במקום ל' וכו'</b>. אין רש"י בא אלא להבהיר את ההבדל בין למ"ד שוואית ללמ"ד פתוחה. <small>(פ' לך תשמ"ז)</small>
		<b>שם. ...באשר מצא הר תחילה.</b> כלו' נסו להר אחר שזיהה אותו כמתאים למטרה, להסתתר שם. <small>(פ' לך תשס"א)</small>
	@22יא	<b>"...ואת כל אכלם וילכו... בן אחי אברם וילכו".</b> לכאורה "וילכו" הראשון מיותר, ולא ידעתי מה הוא מביע. <small>(פ' לך תשנ"ו)</small>
	@22יב	<b>"ויקחו את לוט ואת רכושו בן אחי אברם וילכו"</b>. התחביר מאד תמוה, שכן לכאורה היה צריך להקדים "בן אחי אברם" שהוא תמורה, למלה "ואת רכשו". <small>(פ' לך תשמ"ח)</small>
	@22יג	<b>רש"י ד"ה ויבא הפליט, לפי פשוטו זה עוג. ע"כ.</b> וקשה לי, איזה פשוטו של מקרא הוא זה, והרי ניתן לפרש את ה"א הידיעה שבכאן בדרך פשוטה - אותו הפליט אשר בא לאברהם אבינו. ואף אם נאמר שאחד יחיד נותר, הרי אין זה בהכרח עוג. (פ' לך תשמ"ז) ור' שינויי נוסחאות, שבדפוסים קדומים לא גרסו "לפי פשוטו". ור' מהדורת ר' אברהם ברלינר.
		<b>שם. ...ומדרש בראשית רבה, זה עוג שפלט מדור המבול, וזה "מיתר הרפאים" (דברים ג, יא)... ומתכוין שיהרג אברם וישא את שרה. ע"כ.</b> ומדרש זה תמוה למדי. כלום זקן שכזה (גם ביחס לבני זמנו) יתכנן תכניות רומנטיות מתוחכמות שכאלה? ועל סמך מה מיחסים לו אותן? והרי אפשר שעשה כן על מנת לקבל שכר, או מתוך הערכה ל"נשיא אלהים" ולא פחות תמוה שעוד כחמש מאות שנה לאחר מכן יוצא זקן זה כגבור מלחמה להלחם ביוצאי מצרים! <small>(פ' לך תשמ"ח)</small>
		ולפי פשוטו גם אפשר לומר: אותו הפליט שהגיע לאברהם אבינו (מבין כל היתר שלא הגיעו אליו), והפס' מקצר, כלשונו של רש"י במקומות רבים. <small>(פ' לך תשנ"ז)</small>
		<b>רש"י ד"ה בעלי ברית אברם, שכרתו עמו ברית. ע"כ.</b> ר' "רש"י מפורש". ומכל מקום תמוה שרשב"ם אשר יוצא בשצף קצף נגד כריתת ברית עם גויים - להלן (כב, א) - אינו מזכיר ברית זאת ומתעלם ממנה. <small>(פ' לך תשמ"ח)</small>
		ואולי אולי רוצה רש"י לרמוז לעניין זה - כאן הם יזמו את הברית, ולא אברהם. (פ' לך תשנ"ז) ור' מה שכתבתי להלן (כב, א).
	@22יד	<b>רש"י ד"ה וירק, כתרגומו: וזריז... וכן אריק חרבי וכו'.</b> לענ"ד אין שתי המובאות־הראיות האחרונות מן הענין, שהרי שם אין המשמע להמצא כלי זין. וצ"ע. (פ' לך תשס"ד) באמת בשמות (טו, ט) מבאר רש"י "אריק חרבי" - אשלוף, על שם שהוא מריק את התער בשליפתו, שלא כפירושו כאן ור' רא"ם וספר הזכרון. ובתהלים (לה, ג) כן פי' רש"י כפירושו כאן, "והרק חנית וסגור" - הזדיין בחנית והגן עלי כמחיצה ביני ובין רודפי.
		<b>רש"י ד"ה חניכיו, חנכו כתיב, זה אליעזר וכו'.</b> קשה לי מה עניין רש"י לצמצם כל כך את מספר האנשים שיצאו עמו, ומה גם שלפי זה קשה לשון "ויחלק עליהם לילה" שבפס' הבא. שהרי קשה לומר ש"עליהם" פירושו - אברם ואליעזר בלבד. אך ראה בד"ה שמנה עשר וגו'. ועכ"פ קשים על רש"י דברי אברהם אבינו להלן (פס' כד). <small>(פ' לך תשנ"ד)</small>
		ושמא גם כאן מעדיף רש"י מעשה פלאי - שניהם לבדם מנצחים ארמיה גדולה. (פ' לך תשס"ג) ור' בראשית רבה (מג, ב) שדרשו מה שנאמר "וירדוף" לשון יחיד ומבאר היפה תואר שלא החשיב הכתוב את אברהם עצמו כיון שנחשב מלך בגדוד וכוונת המדרש שהיה אליעזר ראש הלוחמים, אבל עבדים רבים היו עמו לשמשו, ככתוב להלן (פס' טו) "הוא ועבדיו ויכם". ור' גור אריה. ולשון "ויחלק עליהם לילה" משמעותו - ויחלק הוא ועבדיו על הנרדפים, דהיינו בשבילם ובסיבתם כמבואר ברש"י על הפס' הבא.
		וקצת קשה, למה אין רש"י מסתמך כבר כאן על דברי הגמ' בנדרים לב ע"א, והרי זה מקומם, לכאורה. ועוד, צריך לבדוק, אם אמנם משום קרי וכתיב יש כאן, כי בחומש "רב פנינים" אין סימן לכך. ובהע' 98 לרש"י שבחומש "תורת חיים" כתוב: "חנכו כתיב זה אליעזר" ליתא בדפו"ר. ועיין במנחת שי שהעיר שלשון רש"י זה ("חנכו כתיב") אינו אלא לשון תימא, כי בכל הספרים נמצא תיבת "חניכיו" בשני יודי"ן, ובסוף מסיק שאין לגרוס מה שכתוב בספרים שלנו. <small>(פ' לך תשס"ד)</small>
	@22טו	<b>"ויחלק עליהם לילה".</b> עי' בראשית רבה (מג, ג). ואולי אפשר לומר שלילה זה מסוגל היה לנס ולישועה, וכיוון שאברהם אבינו ע"ה הספיק להכות את ד' המלכים בחצות הלילה, נותר לשמר מחציתו השניה לישועה אחרת, ליציאת מצרים. <small>(תש"ה)</small>
		<b>"משמאל לדמשק".</b> ראה למעלה (יג, ט). <small>(פ' לך תשנ"א)</small>
		<b>רש"י ד"ה עד חובה, אין מקום ששמו חובה וכו'.</b> וקשה לי, והרי קיומו או אי קיומו של מקום אינו תלוי באיזכורו במקרא, והיה אפוא על רש"י לומר אין במקרא מקום וכו'. ואם אמנם חובה הוא דן, כדברי רש"י, למה כופל הכתוב להזכיר שם מקום זה, ובשני לשונות? (פ' לך תשמ"ז) ור' נחלת יעקב שקרא הכתוב ל"דן" בשם "חובה", לגלות למה נעצר שם ולא רדף עוד.
	@22טז	<b>"וישב את כל הרכש, וגם את לוט אחיו ורכשו השיב וגם את הנשים ואת העם".</b> השוה למעלה (יב). כאן יש הדגשה־החשבה יתרה של הרכוש על פני לוט, ועוד יותר - על פני יתר האדם, והדבר תמוה. וראיתי את דברי ר"ע ספורנו ודברי "אור החיים" הקדוש, ואין הם משכנעים. <small>(פ' לך תשמ"ח)</small>
		ועוד קשה, ואולי יותר מן הנ"ל, שלמעלה (יא-יב) מסופר שלקחו "את כל רכש סדם ועמרה ואת כל אכלם... את לוט ואת רכשו", ולא מדובר כלל בשבויים נוספים, ואלו כאן מדובר בנשים ובעם ואמנם תמוהה היא אי־החשבת הנפש בפרשה זו, עד שבא מלכי צדק ומחשיבה. <small>(פ' לך תשמ"ט)</small>
		ועוד: הרי אברם יצא בגין לוט, ואלמלא זה - מן הסתם לא היה מתערב. והנה בפסוקים יא-יב באים הדברים בסדר וביחס הסביר: המאורע הגדול ואגב לו עניינו הפרטי של לוט. "הפליט" מספר לאברם את שהוא חושב מעניין בשבילו - שביו של לוט (יג-יד). והנה דווקא אברם מחשיב את רכוש האחרים יותר מאשר רכושו של לוט, כאלו משיב רכוש זה אגב הרכוש הכללי (טז), והרי רק בשביל לוט יצא! <small>(פ' לך תשנ"ד)</small>
	@22יז	<b>רש"י ד"ה עמק המלך, ...ומדרש אגדה, עמק שהושוו שם כל האומות והמליכו את אברם עליהם לנשיא אלהים ולקצין. ע"כ.</b> ואכן אומרים לו אחר כך בני חת (כג, י) "נשיא אלהים אתה בתוכנו". <small>(פ' לך תשנ"ב)</small>
	@22יח	<b>"ומלכי צדק מלך שלם".</b> הרבה תמהתי, מה לו למלכי צדק בכאן, והרי אין הוא צד למלחמה זו. ולכאורה אין לנו אלא לומר שיצא לכבד את המנצח, את אברהם אבינו ע"ה. <small>(פ' לך תשס"ו)</small>
		<b>רש"י ד"ה לחם ויין, ...והראה לו שאין בלבו עליו על שהרג את בניו. ע"כ.</b> וראה שפתי חכמים (אות א) המנסה להבהיר, כיצד זה שבין ד' המלכים היו מבני שם, וזה נשמע קצת רחוק. ובכלל לא ידעתי, על־פי מה מזהים את מלכי צדק עם שם, כדברי הגמ' (נדרים לב ע"ב), וראשי התיבות של מלך שלם למפרע הם שם, כדברי שפתי חכמים שם (אות ת) אינם בסיס מוצק ביותר. <small>(פ' לך תשנ"א)</small>
		ועכ"פ צריך לומר שמלכי צדק היה - מלבד היותו מלך שלם - כהן אזורי, שאם לא כן, מה לו למלך שלם בעסק הזה. <small>(פ' לך תשנ"ג)</small>
		לדברי אריאל שי' היו אלה מצאצאי שם שישבו צפונה מא"י. <small>(פ' לך תשנ"ח)</small>
		וראה שפתי חכמים (אות ע): דכתיב, מהכות את כדרלעומר, וכדרלעומר היה מלך עילם, ועילם הוא מבני שם. <small>(פ' לך תש"ס)</small>
		ור' בנדרים (לב ע"ב) "...ביקש הקב"ה להוציא כהונה משם, שנאמר "והוא כהן לאל עליון". כיוון שהקדים ברכת אברהם לברכת המקום, הוציאה מאברהם" וכו'. (פ' לך תשס"ד) ור' לבוש האורה שאמרו חז"ל כי מלכי צדק הוא שם בן נח, משום שכתוב כאן "והוא כהן" ולא מצאנו מי שהקריב קרבנות מזמן המבול עד הנה, רק נח כשיצא מן התבה, ונח עצמו בעל מום היה (ראה רש"י למעלה ז, כג), על כרחנו לא הקריב אלא על־ידי אחר, וקיבלו חז"ל שצוה את שם, בנו החשוב, להקריבם, ומאז ואילך היה הכהן לאל עליון עד שניתנה הכהונה לאברהם כדלהלן.
	@22כ	<b>רש"י ד"ה ויתן לו, אברם. מעשר מכל אשר לו, לפי שהיה כהן. ע"כ.</b> הקושי שלפני רש"י הוא בזיהוי נושא הפועל "ויתן" וזיהוי הכינוי שב"לו", ועל כן הוא מפרש שנתן אברהם לשם, אף־על־פי שלכאורה הנושא שבכאן הוא מלכי צדק המוזכר ברישא. וראה שפתי חכמים (אות ב). <small>(פ' לך תש"ן)</small>
		ברם, קשה להניח שבצאתו למלחמת־רדיפה זו לקח אברהם אבינו עמו לפחות עשירית מכל אשר לו, כך שיוכל עתה לתת "מעשר מכל" למלכי צדק. <small>(פ' לך תשנ"א)</small>
		ושמא "מכל אשר לו" מכוון לשלל המלחמה? <small>(פ' לך תשס"ב)</small>
		לא כי, שהרי מזה נשבע לא לקחת מאומה. <small>(פ' לך תשס"ו)</small>
		<b>רש"י ד"ה מעשר מכל, אשר לו, לפי שהיה כהן. ע"כ.</b> מסתבר שעד כה לא נתן, לפי שלא היה לו למי לתת. וגם מסתבר שלא היה זה מעשר מגידולי קרקע דוקא, שהרי נאמר "מכל", וכך גם נאמר אצל יעקב (כח, כב) "וכל אשר תתן לי עשר אעשרנו לך", ומשני המקומות יוצא על כל פנים שהפרשת מעשר היה משהו מקובל וטבעי. <small>(פ' ויצא תשנ"ד)</small>
	@22כא	<b>"תן לי הנפש והרכש קח לך".</b> בקשה זו (שאינה מנוסחת בלשון בקשה) קצת תמוהה, שהרי למעלה (טז) כתוב "...השיב וגם את הנשים ואת העם", ומהו השיב, אם לא את השבויים למקומותיהם כאנשים חופשיים. וצ"ע. <small>(פ' לך תשמ"ט)</small>
	@22כב	רש"י ד"ה הרמתי ידי, לשון שבועה... וכן (כב, טז) "בי נשבעתי" - נשבע אני, וכן (כג, יג) "נתתי כסף השדה קח ממני" - נותן אני לך כסף השדה. וקחהו ממני. ע"כ. נראה שרש"י בא לבאר שני דברים, (א) הביטוי "הרמתי ידי", משמעותו שבועה. (ב) הזמן - לא עבר כי אם הווה, ועל כך מביא רש"י ראיה משני פסוקים. <small>(פ' לך תשנ"ה)</small>
		שאלה אחרת היא, מה היה ההכרח להישבע, והרי לכאורה די בו בסירוב מנומס אבל החלטי, ולא ראיתי הערה בנדון. ואולי צריך לומר שזו היתה הדרך היחידה להימנע מוויכוח בענין זה. <small>(פ' לך תשנ"ז)</small>
	@22כג	<b>"אם מחוט ועד שרוך נעל... ולא תאמר" וגו'.</b> שאל משה מרדכי שי', למה כאן סירב אברהם אבינו בצורה מוחלטת כל כך, ואלו מפרעה (יג, ב) ומאבימלך (כ, יד) קיבל וקיבל. וביקש ר' בנציון קריגר שי' לומר שכאן זה נראה כמעין מסחר, ולענ"ד בשני המקרים האחרים עוד יותר, וצריך עיון. <small>(פ' לך תשנ"ג - אחר בריתו של אברהם בניה שי')</small>
		והקושיה מתחזקת מסוף דברי רש"י: <b>שהקב"ה הבטיחני לעשרני, שנאמר ואברכך וגו'.</b> והרי אמירה־הבטחה זו קדמה גם לעניין פרעה. (פ' לך תשנ"ח) ור' גור אריה שמלך סדום נתן רק מפני צרתו, שנלקח בשבי, ואין זה בכלל "ואברכך", כי ברכה היא זו הבאה מתוך ברכה ולא מתוך צרה. אבל פרעה נתן לכבודו של אברהם ובכך נתקיימה ברכת ה' לאברם "ואברכך", שיהיה מכובד עד שיתנו לו הכל מתנות. ואמנם גם פרעה נתן בשל צרתו - מחמת המכות שבאו עליו, אלא שהיה זה בשביל כפרתו.
		<b>רש"י ד"ה אם מחוט וגו', אעכב לעצמי מן השבי. ע"כ.</b> והביטוי "שבי" לא שייך כאן, היה צריך לומר מן השלל, השוה רש"י במדבר (לא, יא). <small>(פ' לך תשמ"ח)</small>
	@22כד	<b>רש"י ד"ה הנערים, ...ולא נאמר והלאה (אלא "ומעלה"), לפי שכבר ניתן החוק בימי אברם. ע"כ.</b> וקשה להלום את הכתובים בשמואל א' (ל, כד-כה) לאבחנה זו בין הלאה ומעלה. <small>(פ' לך תשנ"ו)</small>
@11טו	@22א	<b>רש"י ד"ה אחר הדברים האלה. כל מקום שנאמר וכו'.</b> אך ראה להלן (יח, ה), שם לא נראה ש"אחר" הוא כל כך סמוך. (פ' לך תשס"ז) ור' גור אריה להלן (כב, כ) שהכוונה לכל מקום בו נאמר "אחר הדברים האלה" ולא "אחר" לבד.
		<b>רש"י ד"ה אחר הדברים האלה, ...בראשית רבה וכו'.</b> קצת קשה שברישא מיחס המדרש־רש"י לאברהם דאגה על מיצוי זכויותיו בהצלתו, ואלו בסיפא נוספת כאן דאגה על עונש בשל הריגת האויב. אך יש מעין זה גם להלן (לב, ח ד"ה ויירא ויצר). <small>(פ' לך תש"מ)</small>
		<b>שם. שלא תיענש על כל אותן נפשות שהרגת וכו'.</b> וקשה לי, מאי הווא אמינה להיענש על הריגת האויב במלחמה? הרי זה מצלצל כלשון אנשי שלו' עכשיו ודומיהם יפי הנפש שבימינו, ולכאורה צ"ע. <small>(פ' לך תשנ"ו)</small>
		והטון לא נשתנה והקושיה במקומה עומדת. <small>(פ' לך תשס"א)</small>
		וראה בעלי התוספות על אתר: "...נתירא שמא נתמעטו זכויותיו. אמר לו ית', בערת קוצים מן הכרם וכו'. וראוי למצוא את המקור. <small>(פ' לך תשס"ד)</small>
		ועתה אני נזכר שכאשר באתי לביקור קצר בארץ סמוך לאחר מלחמת ששת הימים, סיפרה לי נחמה ליבוביץ ז"ל, כי אחד הדברים המרגשים בעקבות המלחמה היה התלבטות חיילים וקצינים רבים בשל חיילי האויב שהרגו. <small>(פ' וירא תשס"ה)</small>
		<b>"...היה דבר ה' אל אברם במחזה...".</b> מענין שדווקא התגלות זו היתה במחזה, בעוד שהאחרות היו לכאורה במישרין, כלו' בדרגה גבוהה יותר. <small>(פ' לך תשנ"ז)</small>
		באשר לביטוי "במחזה" ר' אונקלוס, רד"ק ורמב"ן. לרמב"ן נשאר לכאורה קשה, למה דווקא כאן "במחזה". <small>(פ' לך תשס"ב)</small>
	@22ב	<b>"...אד' אלהים מה תתן לי".</b> אגב טעות הקורא בתורה שמתי לב לדקות התפישה של בעלי המסורה־הטעמים - הזקף אינו על "תתן" כי אם על "לי" כלו' שאתה ה' נותן לאחרים, אינו מענייני, אבל מענייני הוא שאתה נותן לי. <small>(פ' לך, ערב שבת החתן של חזי שי' באכסניה בבית וגן, תשס"ה)</small>
		<b>רש"י ד"ה הולך ערירי, מנחם בן סרוק פירשו לשון יורש וכו'. ולי נראה, ער ועונה</b> (מלאכי ב, יב) <b>מגזרת ולבי ער (שיר השירים ה, ב), וערירי לשון חרבן וכו'.</b> ונראה כי "ולי נראה" הוא רש"י, ולא מנחם בן סרוק, כדברי "הבנת המקרא" (ר' הע' 27 בחומש תורת חיים). ומבאר רש"י ש"ער ועונה" הוא במובן של אדם ער, שאינו ישן. מכל מקום "ערירי" הוא לשון חורבן, שלא כמנחם ב"ס שביאר ש"ער ועונה" מובנו "ערירי בלא בנים". <small>(פ' לך תשנ"ג)</small>
	@22ו	<b>רש"י ד"ה ויחשבה לו צדקה, הקב"ה חשבה לאברם לזכות ולצדקה על האמונה שהאמין בו. ע"כ.</b> וראה "חזקוני" המפרש: אברהם חשב לו לעצמו, שאין הקב"ה נותן לו בזכותו זרע, אלא צדקה עושה עמו. ע"כ. ודברי שפתי חכמים (אות י) "והוכחתו" וכו'. אינם הוכחה, שכן גם לפי פירושו של "חזקוני" צדקה מוסבת על הגדול, כלו' על הקב"ה הגומל צדקה לאברם. <small>(פ' לך תשמ"ח, ע"פ פתק ישן)</small>
		<b>שם. ...ד"א, במה אדע, לא שאל לו אות אלא אמר לפניו וכו'.</b> דבר אחר שבדיבור זה הוא לעומת פירושו בדיבור הקודם.
		<b>שם. ...בזכות הקרבנות. ע"כ.</b> כלו' זרעך יתקיימו בארץ בזכות הקרבנות. ולא ידעתי על סמך מה מכניס קרבנות לעניין זה והיכן הם רמוזים. (פ' לך תש"ס) ור' מגילה לא ע"ב שבזכות הקרבנות יתכפרו חטאיהם של ישראל ולא יהיו ישראל כלים. ור' רא"ם לפס' ט.
	@22ח	<b>"במה אדע כי אירשנה".</b> לא ידעתי, מה הוא יודע יותר אחר כריתת הברית. (פ' לך תשנ"ה) ור' רמב"ן לפס' יח שאחר הברית ידע כי הבטחת הארץ אינה תלויה במעשים.
		ואין לשאול, מדוע אין אברהם אבינו מבקש אות על הבטחת הזרע, שהרי את זה יראה בעיניו בעודו בחיים. (פ' לך תשנ"ח). ור' מאמרו של הרב איתן שנדורפי שי' "ברית בין הבתרים ומשמעותה לדורות" בספרו הדר העולם עמ' 36.
	@22ט	<b>רש"י ד"ה עגלה משלשת, ד"ה ועז משלשת, ד"ה ואיל משלש, ד"ה ותר וגוזל.</b> בכל אחד מהביטויים יש על־פי רש"י משום רמז למיני קרבנות. יש מקום לתמוה על בחירת הדרשן (בראשית רבה מד, יד) בקרבנות הרמוזים בביטויים, למה דווקא אלה, כלו' לפי מה בחר, וכיצד זה שלא הקפיד על מין הבהמה־הקרבן. (פ' לך תשנ"ה) ור' רא"ם שהורה לו ה' על הקרבנות שמכפרים עוונותיהם של כלל ישראל, ולכן לא הראה לו אלא חטאות, ולא פרי עולות המוספים ופרי שלמים.
		<b>שלושה פרים:</b> (א) פר יום הכיפורים - פר שכהן גדול מתכפר בו ביום הכפורים (ויקרא טז, ו), ועל־ידי זה הוא יכול לכפר על כלל ישראל, משום יבא זכאי ויכפר על החייב. (ב) פר העלם דבר של ציבור - פר חטאת לכפר על כל ישראל (ויקרא ד, יג-כא), כשעברו על אחת ממצוות ה' בשגגה. (ג) עגלה ערופה - בה נאמר (דברים כא, ח) "כפר לעמך ישראל".
		<b>שלושה שעירים:</b> (א) שעיר הנעשה בפנים - שעיר החטאת של יום הכיפורים, שדמו נזרק לפנים מן הפרוכת (ויקרא טז, טו). (ב) שעירי מוספין של מועד - שעירי החטאת הבאים במועדים ובראשי חדשים (במדבר כח וכט). (ג) שעיר חטאת יחיד - שעירת עזים של חטאת יחיד הבאה על שגגת כרת (ויקרא ד, כז-לא) וכן על שגגת ע"ז (במדבר טו, כז), ונקראת "כפרת כל ישראל" כי באה על כל חוטא וחוטא מישראל, ואדם אין צדיק בארץ.
		<b>שלושה אילים:</b> (א) אשם ודאי - מכפר על כל חוטא מישראל (ויקרא ה, יד-טז וכ-כו) (ב) אשם תלוי - מכפר על כל חוטא מישראל ובא על הספקות (ויקרא ה, יז-יט) (ג) כבשה של חטאת יחיד - באה על כל השגגות (פרט לשגגת ע"ז). ואף שאינו איל, מכל־מקום ממין אחד הם ("כבש" הוא בן שנה, ומשיגיע לגיל שנה וחודש, הריהו "איל"). ור' מהרז"ו.
		<b>תור ובן יונה:</b> של חטאת, הבאים בקרבן עולה ויורד <small>(ויקרא ה, ז).</small>
		<b>רש"י ד"ה עגלה משלשת, שלשה עגלים, רמז לשלשה פרים... לעגלה ערופה. ע"כ.</b> לפי "מלכה של תורה" בחר הדרשן (בראשית רבה מד, י) בשלושה אלה, אע"פ שיש עוד קרבנות פרים, משום שאלה באים לכפר על הציבור. וקשה לי, הרי עגלה ערופה אינה באה אלא לכפר על ציבור מצומצם, ציבור העיר הקרובה לחלל, ולא על כלל ישראל. ויתרה מזו. כיצד זה אפשר לכלול עגלה, כלו' נקבה, בקרבנות פרים? ואולי אף יש מקום לשאול, אם עגלה זו בכלל בגדר קרבן, שהרי ממיתים אותה בנחל איתן, כלו' אפי' לא בבמה. <small>(פ' לך תשמ"ט)</small>
	@22י	<b>"ואת הצפר לא בתר".</b> והרי היו שניים - תור וגוזל, כאמור בפס' הקודם. וראה ראב"ע ד"ה צפור לא בתר שצפור הוא שם כולל. אך לפי תרגומו של תרגום יונתן בן עוזיאל בפס' הקודם אין צריך לומר כך. <small>(פ' לך תשס"ג)</small>
		וראה גם רמב"ן וחזקוני וגם דעת מקרא. <small>(פ' לך תשס"ח)</small>
		<b>רש"י ד"ה ואת הצפר לא בתר, רמז שיהא ישראל קיימין לעולם. ע"כ.</b> ואין למנות רמז זה וכל היתר המנויים בפרשה זו בין הרמזים לעתיד שאצל האבות, שכן הרומז הוא הקב"ה ולא אברהם אבינו ע"ה עצמו. ועם זאת יש מקום לתהות, רמזים אלה למי הם, לאברהם אבינו ע"ה או לנו, בניו אחריו. <small>(פ' לך תשמ"ט)</small>
		ואכן הרמזים לאברהם אבינו ע"ה, כדברי רש"י להלן (יז, ד"ה והנה תנור עשן וגו') "רמז לו שיפלו המלכיות בגיהנם". <small>(פ' לך תשמ"ט)</small>
	@22יא	<b>רש"י ד"ה העיט, ...ושואף אל הנבלות לטוש עלי אוכל וכו'.</b> לשון קשה שצריך לבארו. (פ' לך תשס"ג) ור' איוב (ט, כו): "כנשר יטוש עלי אוכל".
		<b>רש"י ד"ה על הפגרים, על הבתרים, הפגרים - שריק"ש בלע"ז. ע"כ.</b> בדפו"ר מובא רק על הבתרים, ותו לא. <small>(פ' לך תשמ"ז)</small>
		בחומש "רב פנינים" מביא תרגום אונקלוס משובש - פליגי במקום: "פליגיא", כפי שאמנם בא בחומש "תורת חיים". <small>(פ' לך תשנ"ה)</small>
		וכן הוא בחומש "הכתר". <small>(פ' לך תשס"א)</small>
		וכן הוא בחומש "המאור". <small>(פ' וירא תשס"ב, במלון רויאל בים המלח)</small>
		<b>רש"י ד"ה וישב, ...רמז שיבוא דוד בן ישי לכלותם וכו'.</b> ולא ידעתי, היכן כאן הרמז לדוד מלך ישראל. (פ' לך תש"ס) ור' באורי מהרא"י שדייקו חז"ל מלשון רבים "וישב אותם", שיהיו עוד מלכים מבית דוד שיבקשו להביא הגאולה ולא תינתן להם רשות. וכן הוא בסנהדרין (צד ע"א) שביקש הקב"ה לעשות חזקיהו משיח.
	@22יב	<b>רש"י ד"ה והנה אימה וגו'.</b> יותר ויותר אני מתקשה להבין משמעותם של רמזים אלה שרש"י מרבה בהם, והם מתעלמים לרוב מתקופות של מאות שנים. ואולי צריך ראשית כל לשאול - רמז זה, למי? לקורא התורה או (כאן) לאברהם אבינו ע"ה? (פ' לך תשמ"ז). ור' דברי רמב"ן על אתר שמרחיב יותר ומפרש שהרמז הו לאברהם. ור' מה שכתבתי בפס' י.
		אמנם קשה לי, מה איכפת לו לאברהם אבינו מזה. ורמב"ן כתב על כך: "והיה העניין הזה לאברהם כי כשהקב"ה כרת עמו ברית לתת הארץ לזרעו לאחזת עולם, אמר לו כמשייר במתנתו, שארבע גלויות ישתעבדו בבניו וימשלו בארצם...".
	@22יג	<b>רש"י ד"ה כי גר יהיה זרעך.</b> ראה רש"י להלן (במדבר כ, יח, ד"ה אחיך ישראל). (תש"ד)
	@22יד	<b>רש"י ד"ה דן אנכי, בעשר מכות.</b> ור' שפתי חכמים (אות פ) - לאפוקי דין כמשמעו, כי לא מצינו שעמד עמהם בדין, עכ"ל. ותמיהני, וכי מצינו שלקו י' מכות? קושי' זו - אם רואים בד"ה זה המשך הקודם (וגם) - "לרבות הכשדים", או כגירסת דפוס ונציא - "לרבות ארבע מלכויות (בבל, מדי, יון, אדום). ואלו אם לא נבין כן, אלא ששני אלה הם דיבורים נפרדים לגמרי, נראה הדבר כסתירה ביניהם, שכן אז יסוב "דן אנכי" על מצרים בלבד, ומה אפוא הריבוי, ואולי משום כך אומר רש"י ד"ה וגם - "שאף הם כלים על ששיעבדו את ישראל". (פ' לך תשמ"ח) ור' משכיל לדוד שמבאר על־פי הזוהר שלעתיד לבא ילקו המלכויות בעשר מכות.
	@22טו	<b>רש"י ד"ה תקבר בשיבה טובה, בשרו... ולא יצא עשו לתרבות רעה בימיו וכו'.</b> וקשה לי, איזו נחמה היא זו? וכי די לא לראות, אלא לדעת את השלילה שתבוא? <small>(פ' לך תשמ"ט)</small>
	@22טז	<b>רש"י ד"ה ודור רביעי, ...וכלב בן חצרון מבאי הארץ היה. ע"כ.</b> והנה הוא ויהושע היו היחידים מן הדור הרביעי, ואעפ"כ תולה בהם. (פ' לך תשנ"ה) ור' אוה"ח הק' על אתר.
	@22יז	<b>רש"י ד"ה באה, טעמו למעלה. ע"כ.</b> ואפשר להתווכח, אם מקומו של ד"ה זה הוא לפני או אחרי ד"ה השמש באה, אך ודאי שצריך לבוא לפני ד"ה ועלטה היה. <small>(פ' לך תשנ"א)</small>
		ההבחנה בין עבר והווה על־פי מקום הטעם היא נפלאה, אך אפשרית רק בלשון יחיד בנקבה. <small>(פ' לך תשס"א)</small>
		<b>"...הגזרים"</b> - הייתי מצפה ללשון "הבתרים", כמו למעלה (פס' י). <small>(פ' לך תשנ"ה)</small>
		ומה גם שנאמר כאן "האלה", כלו' אלא המוזכרים שם. <small>(פ' לך תשס"ב)</small>
	@22יח	<b>רש"י ד"ה הנהר הגדול וגו'.</b> והשוה דברי רש"י למעלה (ב, יד ד"ה הוא פרת). <small>(פ' בראשית תש"ן)</small>
	@22יט	<b>"את הקיני...".</b> מתרגם אונקלוס: ית שלמאי, אך את יתר השמות אינו מתרגם, חוץ מן "...את הרפאים": "ית גיבוראי". אך בעוד שהתרגום האחרון מובן - השוה דברים ג, יג (ר' רש"י פס' כ ד"ה ואת הרפאים) - תרגום זה קשה. <small>(פ' וירא תשנ"ג)</small>
		גם מענין שהכתוב מקדים דווקא את העמים שיהושע לא כבשם. (פ' וירא תשנ"ה) ור' אוה"ח הק' על אתר.
		<b>"ואת הרפאים".</b> בה"א הידיעה, ולא כמו למעלה "את רפאים" (יד, ה). <small>(פ' וירא תשנ"ו)</small>
@11טז	@22ב	מהי גדולתה של שרה אמנו? לפי פס' ב - הכנסת הגר לבית אברהם אבינו היתה מטעם אגואיסטי מובהק: "אולי אבנה ממנה". פס' ה - "חמסי עליך" - מהי אשמת אברהם בזה? ומיד באה בתוכחה גדולה: "ישפט ה'". פס' ו - "ותענה שרי", עד כדי "ותברח מפניה". ומפס' ח משתמע שאכן היתה זו בריחה מחויבת המציאות, בלי לדעת מטרה. ופס' ט - "והתעני תחת ידיה" - המלאך מכיר את הגברת! וכן פס' י. והתוצאה - גירושיה של הגר עם ישמעאל המדברה. מה היה עם ישראל חוסך, אלו הבינה שרה אמנו, איך להסתדר עם הגר צרתה? <small>(פ' לך תשנ"ח)</small>
		וראה גם יח, יב! <small>(פ' וירא תשנ"ח)</small>
	@22ג	<b>"...הנה נא עצרני ה' מלדת" וגו'.</b> מסתבר ששרה היתה אז בת ע"ה בערך, ועדיין קוותה לפרי בטן, ורק בהיותה בת פ"ט התיאשה, ראה להלן (יח, יב). קצת תמוה. <small>(פ' וירא תש"ס)</small>
		<b>רש"י ד"ה אבנה ממנה, בזכות שאכניס צרתי לתוך ביתי. ע"כ.</b> וכי יש זכות בהכנסת צרה לתוך הבית? אבל דומה שכוונת רש"י לומר, בזכות זו שאני פועלת למען ענין נשגב - הבטחת זרע לאברהם - ושלא למען האינטרס האישי הצר שלי. והרי זו דרך חשיבה ופעולה שהופכת נדירה יותר ויותר בדורנו. <small>(פ' לך תשמ"ח)</small>
	@22ד	<b>רש"י ד"ה ויבא אל הגר ותהר, מביאה ראשונה. ע"כ.</b> ולא ידעתי, למאי נפקא מינה. לכאורה רק כדי לבסס האמור בד"ה הבא "ואני נתעברתי מביאה ראשונה". <small>(פ' לך תשמ"ט)</small>
		והרי בוודאי אין דרשן זה (בראשית רבה מה, ד) בא לומר שאחר זה פרש אברם ממנה, וזה אינו, שהרי חזר ובא אליה מאוחר יותר, כשהרתה את ישמעאל. ור' שפתי חכמים כאן (אות ח) המאריך ואינו אומר מאומה. <small>(פ' לך תשנ"ו)</small>
		ושמא גם כאן בא לידי ביטוי רצון רש"י לראות את המופלא? (אין אשה מתעברת מביאה ראשונה). <small>(פ' וירא תשס"ב, במלון רויאל בים המלח)</small>
		וראה רש"י להלן (יט, לו ד"ה ותהרין וגו'), שם מביא ענין אין אישה וכו' ביתר אריכות וראה בראשית רבה (נא, ט). <small>(פ' וירא תשס"ב, במלון רויאל בים המלח)</small>
	@22ה	<b>רש"י ד"ה אנכי נתתי שפחתי וגו' ביני וביניך.</b> ר' יעקב קופל רייניץ שאל במכללה, מה קשר בין ריש ד"ה ודברי רש"י, וצריך לבדוק בכל המפרשים, כי כולם עומדים על זה, אף כי בדפו"ר אינו כלל אלא "ביני וביניך". ובפשטות נראה לי כי "אנכי נתתי" הוא כביכול הצטדקות למעשה שרי - נתינת עין רעה בעיבורה של הגר - כלו' זכאית אני למעשה חמור זה, שהרי אני זו שנתתי וכו'.
		ועוד יצוין בשלב זה כי בדפו"ר נוסח מתמיה - "כל ביני ובינך שבמקרא" וכו', והרי לכאורה לא שייך כלל לדבר בהקשר זה על "ביני".
		ודאי שרש"י (והמדרש) מבקש ליישב את השאלה המתבקשת - מה אשם אברהם אבינו בהתנהגותה של הגר, ולכן הוא מוצא סיבה לעוול שנעשה לשרה בו ולא בהגר. (חמס־עוול). <small>(פ' לך תשס"ו)</small>
	@22ח	<b>רש"י ד"ה אי מזה באת, ...יודע היה, אלא ליתן לה פתח ליכנס עמה בדברים. ע"כ</b>. ואלו להלן (יג, ד"ה הגם הלום) "אחרי רואי אותם בביתו של אברם, ששם הייתי רגילה לראות מלאכים וכו'. אם כל כך רגילה היתה בזה, מה צריך דיבורים מיותרים כדי "ליכנס עמה בדברים" דומה שאין שתי ההערות עולות בקנה אחד. (פ' לך תשס"א) ור' נחלת יעקב שכך היא הדרך, שלא להתחיל לדבר ולצוות על אדם בפתע פתאום. ור' דברי רש"י למעלה (ג, ט).
		<b>"מפני שרי גברתי אנכי ברחת".</b> היה זה בדרמשטט, שמעתי מפי הרב בנציון רחלסון זצ"ל מפרנקפורט דמיין, ששימש ברבנות במקום מו"ר הרב יונה מרצבך זצ"ל, סמוך אחר ליל־ הפרעות בשנת תרצ"ט, שהבורח מכאן בורח בלא יעד ברור. הנה להלן (כז, מג) אומרת רבקה ליעקב "ברח לך אל לבן אחי חרנה", ובדומה גם הנביא (יהושע יב, יג) "ויברח יעקב שדה ארם". <small>(פ' ויצא תשס"ג)</small>
		ואולי יש הבדל בין סגנון הבורח עצמו וזה של המיעץ לו או המספר. <small>(פ' תבוא תשס"ח)</small>
		<b>"מפני שרי גברתי אנכי ברחת".</b> ואלו על השאלה "אי מזה באת" אין הגר עונה כלל, והרי זו נשאלת ע"י המלאך "כדי להיכנס עמה בדברים". כדברי רש"י שם. אלא כאמור, זוהי דרך הבורחים - החשוב להם הוא, מהיכן לברוח, ולא לאן לברוח. מפי הרב בנציון רחלסון זצ"ל. <small>(פ' לך תרצ"ט - אחר ליל־הפרעות)</small>
		ואולי רש"י מתכוון בדבריו לתרץ, מדוע אין הגר משיבה על שאלה זו שלא היתה אלא כדי להיכנס עמה בדברים. <small>(פ' לך תשמ"ח)</small>
		ואולי אפשר לפרש את דברי המלאך כתוכחה להגר, שימי אל לבך, מאיזה בית את בורחת, ולאן תוכלי להגיע בהשוואה אליו. <small>(פ' לך תש"ן)</small>
	@22ט	<b>רש"י ד"ה ויאמר לה מלאך ה' וגו'. על כל אמירה היה שלוח לה מלאך אחר, לכך נאמר "מלאך" בכל אמירה ואמירה. ע"כ.</b> ולדברי "משכיל לדוד" הרי זה משום שאין מלאך אחד עושה שתי שליחויות. ואין זה נראה לי כי מה שליחות יש בשאלה (א)? ואלו (ג) ו(ד) ברכה אחת הן. ודומה שאפשר לפרש על־פי פשוטו, ודאי שלא רגילה היתה הגר במלאך שיפנה אליה, אף כי שנים היתה בבית אברהם, ועל כן צריכה היתה להתאושש אחר כל פנייה, והמלאך הניח לה לעשות כן. <small>(פ' לך תשמ"ט)</small>
		וראה רש"י להלן (יג ד"ה הגם הלום). גם קשה לרש"י, מה טעם בשיחות שבהן מתחלף בעל השיחה אחר כל מתן תשובה. ועוד, לא מצינו כן בשיחות אחרות עם מלאכים, ואולי אפשר לומר בפשטות שהחזרה על תיבת "המלאך" באה להדגיש, שהגר, היא השפחה, היא הפילגש. מכיוון שהיא שייכת לבית אברהם אבינו ע"ה, עם מלאך היא מדברת, ומן הראוי להדגיש זאת בכל דיבור מחדש. (פ' לך תש"ן) ור' גור אריה שדברו אליה מלאכים רבים משום כבודו של אברהם.
	@22יא	<b>"כי שמע ה' אל עניך".</b> שלא כמו למעלה (ט), שם מתרגם אונקלוס "והתעני - ואשתעבדי, הוא מתרגם כאן - קביל ה' צלותיך, כלו' ענה מלשון תפילה, כמו "כשמעתו ענך" (ישעיהו ל, יט). מסתבר שעשה כן על שום הפועל שמע שאינו הולם לענה במובן שלמעלה, כי אז היה צריך לומר - ראה. כך למדתי עם אתי ועדו שי', כי כך הסתבר לי במקום, ורק אחר כך בדקתי.
		ובוודאי קשה - מה שמע הקב"ה? והרי כלל לא מסופר שהתפללה או לפחות בכתה, אף כי צריך להניח שעשתה כן. <small>(פ' נצבים וילך תשמ"ט)</small>
	@22יב	<b>"והוא יהיה פרא אדם".</b> והוא לא: אדם פרא, אלא "פרא אדם". דומה שהקדמת התואר לשם מראה על מידת המהותיות שלו. <small>(פ' לך תשנ"ד)</small>
		<b>"ידו בכל ויד כל בו".</b> היום ניתן לפרש: הכל צריכין לו - לנפט שלו. והוא צריך לכול - ליבוא מזון. הוי, "כלה שעיר וחותנו", וכפי שהתחננו בימים אלה בתענית בה"ב. <small>(פ' לך תשמ"ט)</small>
	@22יד	<b>"על כן קרא לבאר באר לחי ראי" וגו'.</b> מקרא קצר הוא, ולא אמר, מי קרא לה כך, ולא מצאתי מעיר על זה, וקשה מזה - למאי נ"מ קריאת שם זו ומיקומה הגיאוגרפי של הבאר. (פ' תולדות תשמ"ז) ור' דעת מקרא שלימים, הקורא, קרא לבאר על שם המאורע. ור' בראשית רבה (ס, יד) ורש"י להלן (כד, סב): "ויצחק בא מבא באר לחי ראי", הלך להביא את הגר (מששבה בתשובה), אותה שישבה על הבאר ואמרה לחי עולמים, ראה בעלבוני.
	@22טו	<b>רש"י ד"ה ויקרא אברם שם וגו'. אף־על־פי שלא שמע אברם דברי המלאך... שרתה רוח הקודש עליו וקראו ישמעאל. ע"כ.</b> וקשה לי, כלום לא היו מדברים ביניהם אברהם והגר, כך שסיפרה לו על פגישתה עם המלאך ומה שנאמר בה? ומה צריך כאן רוח הקודש? ודברי "גור אריה" המובאים בשפתי חכמים (אות ק) אינם משכנעים. <small>(פ' לך תשנ"ט)</small>
		ושמא תאמר שלא דיבר עוד אברהם עם הגר אחר שובה כדי שלא להרגיז את שרי? <small>(פ' לך תש"ן)</small>
		דומה שקשה לומר כן, שהרי חזר ובא עליה והרתה לו וילדה את ישמעאל. <small>(פ' לך תשנ"ו)</small>
	@22טז	<b>רש"י ד"ה ואברם בן שמנים וגו'. לשבחו של ישמעאל נכתב, להודיע שהיה בן י"ג שנה כשנימול, ולא עכב. ע"כ.</b> ושאלתי, כלום נחוצה אריתמטיקה זו, והרי פס' מפורש הוא להלן (יז, כה)? ראיתי שד"ה זה אינו כלל בדפו"ר. וראה "משכיל לדוד" על אתר. <small>(פ' לך תשמ"ט)</small>
		וראה שפתי חכמים (אות ר) שדווקא מן הכפילות נמצינו למדים שהכוונה לשבח את ישמעאל. <small>(פ' לך תשנ"ו)</small>
@11יז	@22א	<b>"וירא ה' אל אברם".</b> לכאורה מיותר הוא, שהרי קודם כתוב "ויהי אברם", והיה די ב"אליו". וצ"ע. <small>(פ' לך תשנ"א)</small>
		<b>רש"י ד"ה אני אל שדי, ...והכל לפי העניין. ע"כ.</b> והרי זה כאלו היפוכו של ביאור השם שדי שברישא. (פ' לך תשנ"ט) ור' יפה תואר שבכל מקום שכתוב השם "שדי", פירושו "יש לו די", ומשמעותו מתבאר בכל מקום לפי הענין (ראה רש"י להלן מג, יד), וכאן פירושו "יש די באלהותו לכל בריה" שהוא יכול להשגיח על הבריאה ולספק כל צרכיה לבדו.
		<b>רש"י ד"ה התהלך לפני, כתרגומו, פלח קדמי, הדבק בעבודתי. ע"כ.</b> ותמיהני על תרגומו של רש"י את דברי אונקלוס, שהרי פלח פירושו עבוד, ולא הדבק בעבודתי. <small>(פ' לך תשמ"ט)</small>
		ראיתי שב"מלכה של תורה" מביא בשם "נחלת יעקב" שבשתי המלים האחרונות יש משום פירוש נוסף, אבל אין זה נראה לי. וצריך לבדוק, שמא זוהי תוספת מאוחרת, ומה גם שלהלן (יח ד"ה יחיה לפניך) מצטט רש"י - התהלך לפני, פלח קדמי, ואינו מוסיף כמו כאן. ואכן אצל ר' אברהם ברלינר אין תוספת זו. <small>(פ' לך תשמ"ט)</small>
		<b>רש"י ד"ה והיה תמים, אף זה, ציווי אחר ציווי. ע"כ.</b> לכאורה גם אפשר לראות בזה ענין אחד - התהלך לפני וממילא, כלו' כתוצאה מזה, תהיה תמים. <small>(פ' לך תשנ"ז)</small>
		<b>שם. ...עכשיו אתה חסר ה' איברים וכו'.</b> וראה שפתי חכמים (אות א). ודברי רש"י עדיין טעונים ביאור - כלום יש לו לאדם שליטה על האף, הוא חוש הריח, יותר מאשר על תאוות המשגל? (פ' לך תש"ן) ור' גור אריה שנקט רש"י דווקא עיניים, אזניים וראש הגויה, שהם סרסורי עבירה.
	@22ב	<b>רש"י ד"ה ואתנה בריתי, ברית של אהבה וברית הארץ, להורישה וכו'.</b> ולא ידעתי, מהי ברית אהבה זו, ועל כל פנים יש כאן שתי בריתות. וראה "לפשוטו של רש"י" המבדיל בין "להיות לך לאלהים" (פס' ז) ל"את כל ארץ כנען לאחזת עולם" (פס' ח), הראשון - ברית אהבה, והשני - ברית הארץ. <small>(פ' לך תשנ"ו)</small>
		הביטוי "ברית של אהבה" הפתיע אותי השבת בפעם הראשונה, בבית הכנסת, כנראה משום צלילו הנוצרי, וגם שכני המלומד, ר' יהודה גרינשפן לא ידע, אף כי לדבריו לימד פרשה זו עשרות פעמים. ובדקתי ומצאתי שבדפו"ר ליתא. (פ' לך תשנ"ז) ור' מאמרו של הרב איתן שנדורפי שי' "ברית המילה - ברית של אהבה וברית הארץ" בספרו הדר העולם עמ' 68.
	@22ג	<b>רש"י ד"ה ויפל אברם על פניו, ממורא השכינה, שעד שלא מל, לא היה בו כח לעמוד וכו'.</b> וקשה לי, והרי כבר היו דיבורים מאת ה' אליו ושם לא כתוב "ויפל". ואף כאן לשון "ויפל" אחר הדבור הראשון. (פסוקים א-ב). וצ"ע. (פ' לך תשנ"ה) ור' דברי דוד שכך היה בכל הפעמים שדבר אתו הקב"ה עד שנימול, וכתבו כאן ללמד החילוק בין קודם שנימול לאחר שנימול. ובאמת להלן (יח, כב) נאמר "ואברהם עודנו <b>עומד</b>". ור' משך חכמה על אתר.
	@22ה	<b>"ולא יקרא עוד את שמך אברם".</b> לכאורה מלת "את" אינה במקומה, שהרי "שמך" הוא נושא ולא מושא, ולא ראיתי מי מעיר. <small>(פ' לך תשמ"ח)</small>
		<b>"והיה שמך אברהם".</b> תנא בר קפרא, הקורא לאברהם אברם, עובר בעשה, שנאמר והיה שמך אברהם. ור' אליעזר אומר, עובר בלאו, שנאמר ולא יקרא עוד את שמך אברם. (ברכות יג ע"א). לא כן הקורא לשרה שרי, ראה הגמ' שם - לא תקרא כתיב, לדידיה קמנהיר רחמנא, אבל לכולא עלמא לא. וקצת תמוה שאין רש"י מפנה תשומת לב להבדל זה. <small>(פ' לך תשס"ו)</small>
	@22ח	<b>רש"י ד"ה לאחזת עולם, ושם אהיה להם... אבל בן ישראל הדר בחו"ל בזמן הזה, דומה כמי שאין לו אלוה. ע"כ.</b> כך הנוסח של רש"י בחומש נתינה לגר. וברור שזוהי תוספת מאן דהו, ואמנם בדפו"ר אינו, וכן בדפוסים אחרים. ובחומש עם "מחוקקי יהודה" במקורי רש"י (י) ציין לכתובות קי ע"ב. ועיין רש"י ויקרא כה, לח. ושם אין, כמובן, תוספת זו שהוסיף כנראה מי שמצפונו נקפו. והוא חיפש תירוץ לעצמו. <small>(פ' חיי תש"ן)</small>
	@22י	<b>"זאת בריתי אשר תשמרו ביני וביניכם".</b> כמו "תשמרו", כל לשונות הרבים (גם אלו שבפס' יא) מוסבים על "אתה וזרעך אחריך", ודומה שזה סגנון לא מקובל. ולשון רש"י כאן - "אותם של עכשיו" - אינה מובנת כלל, שהרי בשעה זו ישנו רק אברהם, אא"כ מתכוון לנפש שעשו בחרן, וזה לא סביר מאד. <small>(פ' לך תש"ס)</small>
	@22יב	<b>"ובן שמנת ימים ימול לכם כל זכר" וגו'.</b> ולא ידעתי פשרה של הו"ו שב"ובן". (פ' לך תשנ"ו) ור' דעת מקרא שלמעלה דבר במילת כל אנשי בית אברהם, אך מכאן ואילך - "לדרתיכם" - יש למול את התינוק ביום השמיני להולדו.
		אך עוד פחות מזה ידעתי, מה טעם במלת "יליד בית ומקנת כסף מכל בן נכר אשר לא מזרעך הוא". כלום אלה הופכים ע"י המלה לבני ברית, חרף היותם במעמד עבדים כנענים? (פ' לך תשס"ד) ור' רמב"ם (איסורי ביאה יג, ז-ח). ונחלקו רבותינו האחרונים בהגדרתו של עבד כנעני עד כמה יצא מכלל גוי וכמה בא לכלל ישראל. ר' מפענח צפונות (ו, י).
	@22יג	<b>רש"י ד"ה המול ימול יליד ביתך, ...ללמדך שיש יליד בית נמול לאחד. ע"כ.</b> ור' שבת קלה ע"ב: ר' חמא אומר, ילדה ואח"כ הטבילה, זהו יליד בית שנמול לאחד. ור' שם רש"י ד"ה יליד בית שנימול לאחד, בסופו. (פ' לך תשנ"ט) שם מבואר שכפל הכתוב ואמר "המול ימול יליד ביתך ומקנת כספך" ולא הזכיר "שמונת ימים", הרי שיש יליד בית ומקנת כסף הנמולים מקודם. ומסתבר שמי שדומה יותר לישראל, נימול כמותם לשמונה. אבל אם לקח שפחה על מנת לזכות בעוברה, ולא קנה כלל את אמו, או שקנה שפחה ואין בדעתו להטבילה לשם עבדות, והולידה בביתו, זהו "יליד בית" שנימול לאחד (ביום היוולדו), שאינו דומה כלל לבר ישראל. ו"מקנת כסף" הנימול לאחד, זה כשקנה שפחה וולדה עמה, שצריך למולו מיד כשקנאו, ואפילו ביום ראשון להיוולדו.
	@22יז	<b>רש"י ד"ה ויפל אברהם על פניו ויצחק, זה תרגם אונקלוס, לשון שמחה וחדי וכו'</b>. וכיוון שפירש כך, צריך רש"י להמשיך ולפרש "הלבן" וגו' כשאלה ריטורית, וזה אפשר. ברם, קשה הרבה יותר הוא פירושו "לו ישמעאל" הנובע גם הוא ואף מתחייב מפירושו כאונקלוס כאן. <small>(פ' לך תשס"א)</small>
		<b>רש"י ד"ה הלבן, יש תמיהות שהן קיימות, כמו וכו'.</b> כלו' יש להבחין בין שאלה על מנת לקבל תשובה ובין שאלה ריטורית, או הבעה מעין: האמנם זה כך! <small>(פ' לך תשנ"א)</small>
		<b>רש"י ד"ה וקראת את שמו יצחק, ...וי"א על שם העשרה נסיונות וכו'.</b> והרי לפחות הנסיון העשרי - ענין העקידה - עדיין לא היה. <small>(פ' לך תשנ"א)</small>
	@22יט	<b>"ויאמר אלהים אבל שרה אשתך ילדת לך בן" וגו'.</b> כאלו התחמקות אלגנטית מתשובה לבקשת אברהם אבינו ע"ה לפס' הקודם - "לו ישמעאל יחיה לפניך". אלא שאח"כ - פס' כ - באה תשובה גם לענין ישמעאל, וע"כ קצת קשה, למה אין הסדר הפוך, לא רק שלעניין ישמעאל שמעתיך, אלא יתרה מזו, שרה תלד לך בן. <small>(פ' לך תש"ס)</small>
	@22כד	<b>"תשעים ותשע"... "שלש עשרה".</b> זוהי צורת המנייה הנהוגה גם כיום. הנה היה רצוי לבדוק, אימתי הכתוב נוקט לשון זה ואימתי סדר הפוך <small>(פ' לך תשס"א)</small>
	@22כה	<b>רש"י ד"ה בהמלו את בשר ערלתו, באברהם לא נאמר את, לפי שלא היה חסר אלא חיתוך הבשר, שכבר נתמעך וכו'.</b> ושאלתי את ר' יוסף דוד ויסברג, המוהל הירושלמי, ולדבריו אכן עם הזמן מתאחדים עור הערלה (העליון) עם עור הפריעה (שתחתיו). ויש תוספת בנדון ביבמות עא ע"ב ד"ה לא ניתנה. שם מבואר שאברהם אבינו גם פרע ולא קיים רק חיתוך הבשר. <small>(פ' וירא תשנ"א)</small>
	@22כו	<b>"בעצם היום הזה נמול אברהם" וגו'.</b> להלן (כב, ג) באר רש"י "וישכם - נזדרז למצוה". וזה שלא נאמר כאן לשון זירוז הוא לכאורה משום שביקש לעשות את מעשה הברית לעין כל, בפומבי. <small>(פ' וירא תשס"ג)</small>
		<b>"בעצם היום הזה".</b> ראה דברי בעל "תורה תמימה" (אות נג) שכתב: ואע"פ דילפינן מאברהם דכתיב ביה וישכם בבקר שהיה רגיל להזדרז למצוה בשחרית, צריך לומר דכאן מל עצמו במכוון בחצי היום כדי לפרסם הדבר, דבחצי היום כל האנשים נעורים, ויהיה מכאן ראיה דהידור מצוה וכדומה כוונה נאותה באיחור הזמן דוחה מצות זריזין. וראה מה שכתבתי לדברים (לב, מח). <small>(פ' האזינו תשנ"ט)</small>
		<b>רש"י ד"ה בעצם היום הזה, שמלאו לאברהם צ"ט שנה וכו'.</b> ותמוה שאין רש"י קושר פס' זה אל ג' פסוקים אחרים שבהם נאמר "בעצם היום הזה", אצל נח (בראשית ז, יג), ביציאת מצרים (שמות יב, מא) ובמות משה (דברים לב, מח), ור' שם דברי רש"י (ד"ה וידבר ה' וגו'). ור' למעלה (ד"ה בעצם היום הזה), שם הוא רומז לדבר זה, ולא כן בשמות, וקשה אפוא, מדוע דוחה ענין זה עד דברים. ושמא יש בכך משום שיטה? ומכל מקום תמוה שאינו כולל גם פסוקנו בענין זה. <small>(פ' לך תשמ"ח)</small>
@11יח	@22א	<b>רש"י ד"ה וירא אליו, לבקר את החולה וכו'.</b> ולפי "העמק דבר" מיוסדת דרשה זו על כך שלא היה כאן כל מאמר מאתו ית', וזה יפה. (פ' וירא תשנ"ח) ור' שפתי חכמים (אות א).
		<b>רש"י ד"ה כחום היום, הוציא הקב"ה חמה מנרתיקה... ולפי שראהו מצטער, שלא היו אורחים באים, הביא המלאכים עליו, בדמות אנשים. ע"כ.</b> וכבר שאלו, למה אפוא לא החזיר הקב"ה החמה לנרתיקה, ור' שפתי חכמים (אות ח). ודומה שאפשר להוסיף עליהם שע"י הוצאת החמה מנרתיקה היה זרם־מבקרים אפשרי מבוקר, ומה גם שהכל ידעו על מעשה המילה - ר' רש"י למעלה (יז, כג ד"ה בעצם היום) - ויבואו, אם כדי לבקר את החולה ואם מתוך סקרנות. וכן ב"גור אריה". ומכל מקום נראה ממדרש זה שלא כדעת הרמב"ם כמובא ברמב"ן שכל הענין הזה היה במחזה, ולא במציאות. <small>(פ' וירא תשל"ח, תשמ"ט, תשנ"ט)</small>
	@22ב	<b>רש"י ד"ה והנה שלשה אנשים, ...שאין מלאך אחד עושה שתי שליחויות... ורפאל שריפא את אברהם, הלך משם להציל את לוט וכו'.</b> ולפי זה רפאל אמנם עשה שתי שליחויות. ר' שפתי חכמים המאריך בענין זה, והכל דחוק. ולענ"ד נראה שהתשובה היא בטעמו של כלל זה, דהיינו שאין מספר לגדודיו של הקב"ה ואין עניות במקום עשירות, ומכיוון שהיו שלושה, כבר אפשר שאחד מהם יעשה שתי שליחויות, וכבר אין הכלל בדווקא. <small>(פ' וירא תשמ"ז)</small>
		ור' להלן מה שכתבתי (יט, טז). <small>(פ' וירא תשמ"ט)</small>
		ומן הנאמר להלן (יט, יג) "כי משחתים אנחנו" קשה על הכלל שאין מלאך וכו'. <small>(פ' מצורע תשנ"ה)</small>
		ואף אפשר ששליחות הצלה ורפואה בשני מקומות לשליחות אחת נחשבת. (פ' וירא תשנ"ו) ור' רמב"ן לפס' א שרפואה והצלה ענין אחד הוא.
		ור' בעניין זה גם מה שכתבתי להלן (יט, א, ג, טז וכב), וצריך לצרף את הכל יחד. <small>(פ' וירא תשנ"ד)</small>
		ור' הע' 11 בחומש תורת חיים בשם תוספות בבא מציעא פו ע"ב שדווקא במקום אחד אין מלאך אחד עושה שתי שליחויות. אלא שלפי זה לא היה צריך כאן ג' מלאכים, שהרי בתחילת הדיבור מדובר בשליחויות בשלושה מקומות שונים, והיה אפוא די במלאך אחד. <small>(פ' וירא תשס"ב)</small>
		<b>רש"י ד"ה וירא, ...וקדם הוא ורץ לקראתם ...עמדו במקומם לכבודו. בבבא מציעא</b> (פו ע"ב) <b>...כד חזיוהו דהוה שרי ואסר, פירשו הימנו, מיד וירץ לקראתם. ע"כ.</b> ותמיהני איך מתאים כאן לשון לקראתם - לקראת העומדים, ועל אחת כמה וכמה לקראת ההולכים־הפורשים. (פ' וירא תשנ"ו) ור' צדה לדרך שרץ לקראתם דרך פתח אחר מארבע פתחי אהלו והם פירשו לכיוון פתח זה.
	@22ג	<b>רש"י ד"ה ויאמר אדני אם נא וגו', ...ד"א קודש הוא... האמירה קודם לכן היתה וכו'.</b> גם זה על־פי "אין מוקדם ומאוחר בתורה", אלא שאין רש"י מזכיר כאן את כלל זה. <small>(פ' וירא תשנ"ו)</small>
	@22ד	<b>רש"י ד"ה יקח נא, על־ידי שליח וכו'.</b> ודברי רש"י הם ע"פ בבא מציעא פו ע"ב. וקצת קשה לי, שהרי בגמ' שם יש דברים שמצוינים לשבח - ועליהם גמל הקב"ה בעצמו, ויש דברים המצוינים לגנאי (ע"י שליח) - ועליהם גמל ית' ע"י שליח, ואין רש"י מזכיר את הצד החיובי כלל. <small>(פ' וירא תשמ"ג)</small>
		וייתכן שזה פשוט משום שהוא בא לפרש את הצורה "יקח". <small>(פ' וירא תש"ן)</small>
		<b>רש"י ד"ה ורחצו רגליכם, ...אבל לוט שלא הקפיד, הקדים לינה לרחיצה, שנאמר</b> (יט, ב) <b>ולינו ורחצו רגליכם. ע"כ.</b> ולא ידעתי מדוע צריך לדרוש דבר זה לגנותו של לוט, שלמד הלכות הכנסת אורחים אצל אברהם אבינו, דודו. כלום אין מקום לומר שראשית כל הבטיח להם לוט למלאכים מקום לינה שהוא חשוב הרבה יותר במקום מסוכן לאורחים כסדום, ורק אחר כך דיבר על פרט פחות חשוב? ועוד: הרי המלאכים כלל לא נכנסו לביתו של אברהם, שכן אכלו "תחת העץ" (ד), ומן הסתם גם רחיצתם היתה בחוץ, ומה שייך אפוא לומר שהקפיד שלא להכניס ע"ז לביתו? ועוד, וזה אולי עיקר הקושי - הרי להלן (יט, ב) מבאר רש"י במפורט את שיקוליו של לוט באשר לסדר קדימותם של שני הדברים. (פ' וירא תשמ"ט) ור' דעת יששכר שמה שלהלן כתב רש"י טעם אחר למה הקדים לוט לינה לרחיצה, הוא כי באמת הם שתי לשונות במדרש, ודרכו של רש"י לפרש פעם כפירוש אחד, ופעם כפירוש שני.
		<b>רש"י ד"ה תחת העץ, תחת האילן. ע"כ.</b> ולא ידעתי מה רש"י מוסיף לנו בזה. כלום אין אנו יודעים שעץ הוא אילן? ור' שפתי חכמים (אות ר). <small>(פ' וירא תשנ"ט)</small>
	@22ה	<b>רש"י ד"ה וסעדו לבכם.</b> וקצת קשה - וכי יצר טוב יש להם למלאכים? (פ' לך תשמ"ז) ור' רש"ש לבראשית רבה (מח, יא) שרצה לומר כי המלאכים אינם בעלי בחירה, ולבבות כולם שוים לטובה בדעותיהם כלב אחד.
		ולשון "מגיד" מופנה אלינו, הלומדים. <small>(פ' וירא תש"ן)</small>
		<b>רש"י ד"ה אחר תעברו, אחר כן תלכו. ע"כ.</b> בדרך כלל (ראה למעלה טו, א) מעיר רש"י: אחרי - מופלג. ותמוה אפוא, למה כתוב כאן אחר ולא אחרי, כלו' זוהי הזמנה קצרצרה. <small>(פ' וירא תשמ"ט)</small>
	@22ז	<b>רש"י ד"ה בן בקר רך וטוב, שלושה פרים היו, כדי להאכילן שלש לשונות בחרדל. ע"כ.</b> ולא ידעתי, כיצד אפשר להפוך בן בקר אחד לג' פרים. והיכן פשוטו של מקרא שרש"י התחייב לו? <small>(פ' וירא תש"ס)</small>
		גמרא הוא (בבא מציעא פו ע"ב) - בקר, רך, וטוב. <small>(פ' וירא תשס"א)</small>
	@22ח	<b>רש"י ד"ה ויקח חמאה וגו', לחם לא הביא, לפי שפירסה שרה נידה וכו'.</b> וקשה לי. (א) הרי זה לפני בשורת המלאך שתלד בן, ולמה אפוא תפרוש נידה? ודברי שפתי חכמים (אות ז) נראים לי דחוקים. (ב) ומה איכפת לי שאמנם פירסה נידה, והרי גם אם אברהם אבינו ע"ה אכל לחמו בטהרה, הרי לא אכל בסעודה זו, כי עמד עליהם לשמשם, וכך גם יוצא מדברי רש"י (ז ד"ה בן בקר רך וטוב), ג' פרים היו וכו'. ומה צריך לחם טהור בשביל האורחים שהופיעו בדמות ערבים? <small>(פ' וירא תשל"ח)</small>
		ועוד קשה, שהנה כל זה התרחש ביום ג' למילתו, והרי "הפורש מן הערלה כפורש מן הקבר" (משנה פסחים צב ע"א), ומוסיף רש"י "וצריך הזאה בשלישי ובשביעי", ואם כן גם אברהם היה יכול לאכול בטומאה. <small>(פ' חיי שרה תשמ"ז)</small>
		ולכאורה קשה על דברי רש"י מפס' מפורש (יא) "חדל להיות לשרה" וגו'. <small>(פ' וירא תשנ"ד)</small>
		וגם קשה, אם אמנם לא אכלו לחם, חמאה למה להם? לעוגה שנאפתה מן הסולת, ראה רש"י (ו ד"ה סלת)? <small>(פ' וירא תשנ"ז)</small>
		ודברי שפתי חכמים (אות פ) אינם נראים לי. <small>(פ' וירא תשנ"ח)</small>
		אך מה לעשות ועניין פירסה נדה גמרא מפורשת היא (בבא מציעא פז ע"א): אמר אפרים מקשאה בשם ר' מאיר, אברהם אבינו אוכל חולין בטהרה היה, ושרה אמנו אותו היום פירסה נדה. ע"כ. אלא לכאורה אברהם אבינו ע"ה לא אכל בסעודה זו, כאמור, ואלו שרה אמנו הרי היא עצמה אומרת מאוחר יותר - "אחרי בלתי היתה לי עדנה" (פס' יב), והכתוב עצמו מעיד (פס' יא) "חדל להיות לשרה ארח כנשים", והרי לפחות מכאן קשה על דברי אפרים בשם ר' מאיר.
		ואמר לי היום ר' יצחק הדס שי', שלכאורה צריך לומר, כי בביתו של אברהם אבינו ע"ה פשוט לא הכינו אוכל טמא. אך עדיין כל הענין קשה לי - מה צריך להתחשב בערבים הללו שמשתחווים לעפר רגליהם! (פ' וירא תשס"ה) ואולי לא רצה לתת לפני אורחיו דבר שהוא עצמו אינו אוכל.
		<b>רש"י ד"ה ויאכלו, ...מכאן שלא ישנה אדם מן המנהג (בבא מציעא פו ע"ב). ע"כ</b>. הניחא הרישא של דברי ר' תנחום בן חנילאי שיש ללמוד ממשה רבנו ע"ה שעלה השמימה ולא אכל במשך מ' יום כמלאכים הללו, אך כיצד נלמד אנו ממלאכים? (פ' וירא תשס"ד) ור' גור אריה שאין אנו למדים ממעשה המלאכים אלא ממה שכתבה התורה "ויאכלו".
	@22ט	<b>"איה שרה אשתך".</b> שאל ר' מנחם פריבס, אחיה של יהודית בצדק, הרי יש כאן יתור לשון, שכן כולנו יודעים ששם אשת אברהם הוא שרה, ודי היה אפוא לומר או - איה שרה, או - איה אשתך. וענה בוורט חמוד, אף כי בוודאי לא אמת: למדנו שאברהם גייר את האנשים ושרה גיירה את הנשים. ממילא הסתובבו במיתחם של אברהם אבינו ע"ה הרבה אברהמים והרבה שרות, שהרי כך קוראים להם לגרים, והיה איפה צריך לדייק: שרה שהיא אשתך. <small>(פ' וירא תשס"ו, בפדיון של יצחק בן חננאל שי')</small>
		רש"י ד"ה ויאמרו אליו, ...למדנו שישאל אדם באכסניא שלו לאיש על האשה ולאשה על האיש. ע"כ. וקשה שהרי רגילין לנהוג על־פי המאמר "אין שואלין בשלו' אשה על־ידי בעלה" (קידושין ע ע"ב), ושם עוד תיקון - "אין שואלין בשלו' אשה כלל". וראיתי שאכן תוספות שואלין קושיה זו (שם ד"ה אין שואלין), שכן דברי רש"י הנ"ל גמרא הם (בבא מציעא פז ע"א), ותירצו - היינו דוקא בשאלת שלו' (שהיא מותרת), אבל לשלוח לה שלו', אפילו ע"י בעלה אסור. ולשון הטור (אה"ע סי' כא) "ואין שואלין בשלו' אשה כלל, אפי' על־ידי שליח, ואפי' על־ידי בעלה אסור לשלוח לה דברי שלומים, אבל מותר לשאול בעלה איך שלומה", ור' שם ב"ח שמאריך קצת. ורמב"ם (הל' איסורי ביאה כא, ה). <small>(פ' וירא תשמ"ח)</small>
		<b>רש"י ד"ה הנה באהל, צנועה היא. ע"כ.</b> ודברי רש"י קשים הם לכאורה. מהו מוסיף בהערתו, והרי היתה כאן שאלה אינפורמטיבית בלבד, ומה לזה ולתכונת צניעותה של שרה אמנו? ואמר לי ידידי ר' שמואל פוירשטיין שרש"י מבחין בין "איפה" ו"איה". איפה הוא שאלה אינפורמטיבית באשר למקום, ואלו איה הוא שאלה לסיבה. כאן אפוא כוונת שאלתם של המלאכים - לא היכן נמצאת שרה ברגע זה, אלא למה איננה כאן? ועל כך עונה אברהם אבינו - מפני שצנועה היא. וראוי לבדוק, אם אכן אפשר להבחין ההבחנה הזו באורח שיטתי.
		כאשר סיפרתי רעיון זה לידידי ר' משה ארנד, אמר לי מיד הבחנה אחרת בין שתי התיבות, והיא - "איה" מתקשר אל שם עצם ואלו "איפה" אל פועל. (פ' עקב תשמ"ח) ואם נבאר כשיטה המובאת ראשונה בדיבור הקודם, שיודעים היו מלאכי השרת היכן היתה שרה, אלא ביקשו להראות צניעותה ולחבבה על בעלה - אין זה קשה.
		ולפי פשוטם של דברים הבינותי עד כה, כי הכוונה לאהל הנשים בעת נידתם, וכדברי רש"י למעלה (ח ד"ה ויקח חמאה וגו') ולחם לא הביא, לפי שפירסה נידה.
		ור' להלן (כד, כח רש"י ד"ה לבית אמה) שהדרך היתה שלאשה בית אהל משלה. <small>(פ' חיי תשמ"ט)</small>
	@22י	<b>"ויאמר שוב אשוב אליך" וגו'.</b> תמיהני באשר לנחיצותה של הבטחה זו, והרי כבר היתה מפורשת למעלה (יז, יט). כלום היא נחוצה מפני שרק כאן נקבע זמן קיומה? <small>(פ' וירא תשנ"ו)</small>
		<b>רש"י ד"ה שוב אשוב, לא בשרו המלאך שישוב אליו, אלא בשליחותו של מקום אמר לו, כמו ויאמר לה מלאך ה' הרבה ארבה וכו'.</b> כלו' המלאך אמר שה' ישוב אל אברהם, ודיבר אפוא בלשון שולחו. והוכחתו של רש"י מן הכתוב המצוטט, והוא מבקש לפרש כן כדי לא לייחס עוצמה ועצמאות יתרות למלאך. <small>(פ' וירא תשנ"א)</small>
		<b>רש"י ד"ה כעת חיה, כעת הזאת לשנה הבאה, ופסח היה וכו'.</b> ור' "שפתי חכמים" (אות מ) ו"דעת זקנים" להלן (יד) "למועד, בגימטריה בפסח". ולהלן אצל לוט (יט, ג רש"י ד"ה ומצות אפה) לומד רש"י שפסח היה מן העובדה שמצות אפה לוט, והרי זה לימוד פשוט. וממנו קשה, כיצד זה ציווה אברהם אבינו ע"ה לעשות עוגות ולהשתמש בקמח עמילן לטבחים? ודברי שפתי חכמים להלן (יט, ג אות א) אינם משכנעים ביותר, כי מאימתי קוראים למצה עשירה עוגה, ועוד, שאין הוא עונה באשר לקמח כעמילן הטבחים. (פ' וירא תשמ"ט) ור' גור אריה שבא רש"י לתרץ מה שנאמר למעלה (יז, כא ור' רש"י שם לפס' כג) ביום שנימול אברהם "אשר תלד לך שרה ל<b>מועד</b> הזה בשנה אחרת", והנה כאן, ביום השלישי לאחר מילתו אומרים המלאכים "כעת חיה". אלא אין הכוונה ליום המסויים הזה, אלא למועד זה, דהיינו חג הפסח של השנה הבאה.
		<b>רש"י ד"ה והוא אחריו, הפתח היה אחר המלאך. ע"כ.</b> כלו' שרה נמצאת בתוך האוהל, אברהם יושב "פתח האהל" (א) והמלאך - מטעמי נימוס, כדי לא להציץ אל תוך האוהל - עם גבו אל הפתח. ור' שפתי חכמים (אות ע). ור' פתרונו של תרגום יונתן בן עוזיאל: וישמעאל קאי בתרה וצית מה דאמר מלאכא (וישמעאל עומד אחריו ושומע מה שאמר המלאך). ומה שכתבתי למעלה... כדי לא להציץ - ברוך שכוונתי לדברי מדרש אגדה המובא ב"תורה שלמה" (אות קמג). וכיו"ב בבראשית רבה (מח). <small>(פ' וירא תשנ"ט)</small>
		ועתה קשה לי, למה אין רש"י אומר להיפך - המלאך מאחורי הפתח, והרי זה מובן יותר ולא פחות קשה מבחינת פשוטו של הכתוב, כלו' "והוא" מוסב על נושא המשפט, דהיינו המלאך, ו"אחריו" מוסב על "פתח". <small>(פ' וירא תש"ס)</small>
		האמור למעלה קשה, לא רק משום שלפי זה המלאך מפנה עורף למארחו, כי אם מתעלם מכך שאברהם רץ לקראת המלאכים, ומן הסתם חוזר יחד עמהם אל האוהל או קרוב לו. ואולי זהו דווקא הפתרון - בשוב אברהם לאוהלו, בלווית ג' המלאכים, והם דיברו ביניהם, כמובא במקרא, יצא שהמלאך הדובר עמד וגבו אל פתח האוהל. <small>(פ' לך תשס"א)</small>
		ולכאורה צריך לשאול, את מי צריך לעניין, איפה נמצא הפתח. וראה רשב"ם שהפתח של אהל שרה היה אחרי המלאך, ולכן שמעה שרה את דבריהם, וראב"ע כתב שהמלאך המדבר עם אברהם היה אחרי האהל, ואברהם ישב בפתח האהל ולא ראה את שרה, ור' גם רד"ק ור"ע ספורנו. <small>(פ' וירא תשס"ד)</small>
	@22יב	<b>"ותצחק שרה".</b> קצת קשה, כלום לא סיפר אברהם לאשתו מה שנאמר לו קודם לכן (יז, טז)? (פ' לך תשס"א) ור' מה שכתבתי בפס' הבא.
	@22יג	<b>"למה זה צחקה שרה".</b> קצת קשה לי, הרי המלאכים עדיין היו בחזקת אנשים, ולמה אפוא אין שרה רשאית לצחוק על בשורתם־הבטחתם? ולמה אין הקב"ה חוזר כאן על הבטחתו המפורטת (יז, יט)? ומ"מ צריך לומר ששרה לא ידעה על ההבטחה ההיא, שאם ידעה, מן הסתם לא היתה צוחקת עתה, וזה כשלעצמו קצת תמוה, אא"כ נאמר שאברהם לא אמר לה עליה דבר כדי "לא להכניס אותה למתח". (פ' וירא תש"ן) ור' רמב"ן לפס' טו ורי גם מה שכתבתי להלן (יח, טו). <small>(פ' וירא תשנ"ז)</small>
		<b>רש"י ד"ה ואני זקנתי, שינה הכתוב מפני השלום, שהרי היא אמרה, ואדוני זקן. ע"כ.</b> קצת קשה, שהרי (א) הכתוב עצמו מפרט (פס' יא) "ואברהם ושרה זקנים", (ב) הרי תלתה לא רק באברהם אלא בעיקר בה - "אחרי בלתי היתה לי עדנה", וכפי שמפרש רש"י (בפס' יב) "...אפשר הקְּרָבַיִם האלה טעונים ולד?" וכו'. ולמה אפוא לומר ששינה? הרי זוהי תמצית דיבורה של שרה. <small>(פ' וירא תשמ"ט)</small>
		הכוונה לומר שהקב"ה שינה משום השלום, ולשון רש"י (הגמ') "שינה הכתוב" - אכן קשה, שהרי לכתוב כשלעצמו אין עניין בכגון דא. <small>(פ' וירא תשס"ה)</small>
	@22יד	<b>רש"י ד"ה למועד, לאותו מועד המיוחד שקבעתי לך אתמול וכו'.</b> כלו' האמור למעלה (יז, כד), אך מנין שזה היה "אתמול"? (פ' וירא תשס"א) ור' ספר השרשים שר"ל שלשום ביום המילה. "אתמול" הוא היום שעבר, בקרוב או ברחוק.
	@22טו	<b>"ותכחש שרה לאמר לא צחקתי" וגו'.</b> בשני הפסוקים הקודמים יש משום פניה של ה' אל אברהם, ועל כן קשה, על־פי מה מתערבת כאן שרה ומשיבה. ואם ידעה מכוח רוח הקודש, כיצד זה לא ידעה שה' יודע הכל ואין כל טעם בהכחשה, ולוא מתוך יראה. ואולי משום כך מפרש רשב"ם: ויאמר ה' - המלאך הגדול שבהם. ומכל מקום, נראה שנשארה בהכחשתה, וזה בוודאי קשה גם לפי רשב"ם. <small>(פ' וירא תשמ"ט)</small>
		ובאשר לשאלה, כיצד יכולה שרה אמנו ע"ה להכחיש, ולוא מפני היראה, והרי אכן כתוב "ותצחק שרה" (יב), ואפשר אולי להשיב בהבחנה שרש"י מביא למעלה (יז, יז ד"ה ויפל אברהם וגו'), כלומר שרה מודה בעובדה שצחקה, אך רומזת שהיה זה צחוק של שמחה. ברם, אז צריך לפרש את המשכו של פס' יב לא כלשון בתמיה, כפי שרגילים, כי אם כמעין הכרזה של שמחה, וכמובן לא כדברי תנחומא המובאים שם ברש"י ד"ה בקרבה. <small>(פ' וירא תש"ן)</small>
		ומכל מקום, לבסוף בוודאי היה צחוק של שמחה, שהרי שרה אמרה: "צחק עשה לי אלהים" (כא, ו), וגם הסיפא שם מתפרש כך, ראה רש"י על אתר. <small>(פ' וירא תש"ן)</small>
		אולי ביקשה שרה אמנו לומר, צחוק שלי לא היה צחוק של אי־אמון ושל מרד בהקב"ה, אבל היה מוסב על דבריהם של הערבים הללו, ואמרה כך, כי יראה שצחוקה לא התפרש נכון. שאם לא תאמר כן, קשה לפרש, כיצד זה הכחישה. <small>(פ' וירא תשס"ד)</small>
		<b>"...וישקפו על פני סדם" וגו'.</b> הפסוקים יז-יט הם ההקדמה לדיאלוג שבין ה' לאברהם אבינו - פסוקים כ-לב, ועל כן אין מקומו של פס' טז כאן, שהרי עדיין כלל לא דובר ברעת אנשי סדום. לכל המוקדם מקומו אחרי פס' כא, ובעצם ההשקפה לרעה מקומה רק אחרי ההכרעה באשר לגורל סדום, דהיינו אחרי תפילת אברהם - פס' לב (או אפי' אחרי פס' לג). <small>(פ' וירא תש"ס)</small>
		<b>רש"י ד"ה וישקיפו, כל השקפה</b> (שבמקרא) <b>לרעה, חוץ מהשקיפה ממעון קדשך וכו'.</b> והנה בדקתי - בעקבות העדר הערה כזו להלן (כו, ח) - בעזרת הקונקורדנציה, ומסתבר שמתוך כ"ב פעמים ששורש זה מופיע במקרא, עוד שתיים הם בהחלט לחיוב (תהלים פה, יב ושיר השירים ו, י), תשעה הם לכאורה לגמרי ניוטרליים, אחד (איכה ג, נ) לא ברור לי, ורק שמונה נוספים אפשר לפרש לרעה. וייתכן שבשל כך לא הכל גורסים "שבמקרא" (ראה ר' אברהם ברלינר שנותן התיבה בסוגריים). ומקור הדברים בתנחומא (כי תשא יד) ושם "שבכל מקום שנאמר בו השקפה - לשון צער הוא". וראה "רש"י מפורש" על אתר הערה 32. (פ' תולדות תשמ"ח) וכן הקשה חזקנו מתהלים, שיה"ש ואיכה ונשאר בקושיה, ובדברי דוד להט"ז תירץ שכוונת רש"י ל"השקפה" שבתורה בלבד ולא בנביאים וכתובים.
		ולכאורה קשה על דברי רש"י מלשון "וישקף" דלהלן (יט, כח), אלא אם כן נאמר שהכוונה גם לראיית דבר רע, ולא רק לראייה כדי להריע. <small>(פ' וירא תשמ"ט)</small>
		ובוודאי זה עולה יפה עם נוסח תנחומא - לשון צער. (פ' וירא תשס"ה) ור' ריב"א שכל פעם שנאמר לשון "השקפה" על המביט, הרי השקפתו לרעה, אמנם כשנאמר "הנשקף" מצינו שהוא אף לטובה.
		<b>רש"י ד"ה וישקיפו.</b> ראה מה שכתבתי להלן (יט, כח; כו, ח). <small>(פ' תולדות תש"ס)</small>
		<b>רש"י ד"ה לשלחם, ללוותם, כסבור אורחים הם. ע"כ.</b> ור' רא"ם המובא גם בשפתי חכמים (אות ר). ואין דבריו נראים, שכן קשה לומר כי גם אחר הבשורה עדיין חשב, שאורחים בשר ודם הם, שהרי ה' הגיב - וממילא חיזק - דבריהם באומרו (יג) "למה זה צחקה שרה". אך ר' שם רשב"ם, ולכאורה אי־אפשר אחרת. <small>(תשנ"ו)</small>
		ובעצם, מה קשה לו לרש"י בעובדה שאברהם מלווה את אורחיו המלאכים. כלום אין להם דין לוויה משום שמלאכים הם? והרי היו בדמות אדם, ולא כמלאך שבישר למנוח על הולדת שמשון שעלה בלהבה השמימה. <small>(פ' וירא תשמ"ט)</small>
	@22יז	<b>"המכסה אני מאברהם".</b> כאשר שאלתי את אתי ועדו בשעת לימוד הפרשה מה ראה ה' לגלות לאברהם, ענה אחד מהם שמא יבקר אברהם אבינו אצל לוט בן אחיו ויקלע אל תוך המהפיכה! <small>(פ' וירא תש"ן)</small>
		<b>רש"י ד"ה המכסה אני מאברהם.</b> ר' מה שכתבתי לפס' הבא. <small>(פ' וירא תש"ס)</small>
		<b>רש"י ד"ה אשר אני עושה, בסדום... ואשמיד את הבנים. ע"כ</b>. אם אמנם כבר נגזר דינם, כמשתמע מכאן, מה שייך לומר אחר כך (כא), "ארדה נא ואראה". <small>(פ' וירא תשמ"ט)</small>
		<b>שם. ...וחמשה כרכין הללו שלו הן וכו'.</b> כאן נחה דעתי, כי קודם שאלתי על הקלות שבה ויתר אברהם אבינו ע"ה על חלק מא"י - "אם השמאל ואימנה" וגו' (יג, ט ואילך), והנה לדברי רש"י אלה לא היה בזה משום ויתור על בעלות. <small>(פ' וירא תשנ"ז)</small>
	@22יח	<b>רש"י ד"ה ואברהם היו יהיה, ...ופשוטו, וכי ממנו אני מעלים? והרי הוא חביב לפני וכו'.</b> ולפי זה קשה, למה לו לרש"י למנות בפס' הקודם שתי סיבות־נימוקים נוספים שבגללם ה' מודיע לאברהם על השמדת סדום: (א) וחמישה כרכין הללו שלו הן... (ב) קראתי אותו אב המון גויים, ואשמיד את הבנים ולא אודיע לאב וכו'. <small>(פ' וירא תשנ"ג)</small>
	@22יט	<b>רש"י ד"ה כי ידעתיו, ...ואם תפרשהו כתרגומו - יודע אני בו שיצוה את בניו וגו', אין "למען" נופל על הלשון. ע"כ.</b> דומה שהמפתח להבנת דברי רש"י הוא פירוש מלת "למען". לפי תרגום אונקלוס המתרגם "בדיל" - בשל - הפס' מובן, אם נפרש "ידעתיו" חיבבתיו, כלו' חיבבתיו בשל זה שיצוה וכו'. אלא שלא כן גירסת תרגום אונקלוס שלפנינו (ברש"י).
		אין "למען" נופל על הלשון כי "למען" הוא נתינת טעם. וקשה לי, והרי גם "לפי" הוא נתינת טעם, ובמה אפוא טוב פירושו של רש"י על אונקלוס שאותו הוא דוחה? <small>(פ' לך תשנ"ג)</small>
		רש"י מפרש "למען" - לפי, והנה בד"ה למען הביא מפרש רש"י "למען" - כדי, ופירוש זה לכאורה אינו עולה עם שני פירושיו למלת "ידעתיו". (פ' וירא תשמ"ח) ור' שינויי נוסחאות שיש שגרסו "ואם תפרשהו כפשוטו".
		<b>רש"י ד"ה יצוה, לשון הווה, כמו וכו'.</b> וקשה לי למה לו לרש"י לדחוק לשון הווה, והרי עדיין אין לו לאברהם בנים (לשון רבים), והנסיון עם ישמעאל כבר הוכח כבלתי מוצלח. ובעוד שבמקרים רבים רש"י מסב דברים על שעתיד לבוא, ואפילו בעתיד הרחוק, הוא מפרש כאן דווקא לשון הווה. <small>(פ' וירא תשמ"ח)</small>
		אע"פ שבמקום אחר (להלן כט, ג) הוא אומר שאין כלל הווה. ועוד: לכאורה ברור כאן שזה לשון עתיד. (פ' וירא תשנ"ט) ור' ראב"ע להלן (מו, כג) שדרך הכתוב לומר "בניו" אף כשיש לו רק בן אחד ור' נחלת יעקב שאין לפרש ככתבו לשון עתיד, שהרי הבחירה נתונה.
	@22כ	<b>רש"י ד"ה ויאמר ה', אל אברהם, שעשה כאשר אמר, שלא יכסה ממנו. ע"כ.</b> ומסתבר שרש"י מפרש כך מפני שלא מצינו בשום מקום אחר, שה' אמר לו לאברהם דבר בעניין סדום ואחיותיה, ומנין ידע אפוא להתפלל עליהן, כמתואר בפס' כג ואילך. אך אם כן, כלו' אם לא היה דיבור אחר בנדון אל אברהם, כיצד ידע אברהם אבינו ע"ה שאכן הוכרע הדין ויש צורך בתפילה, והרי כאן אמר ה' רק "ארדה נא ואראה"? וכך יש גם לשאול על דברי רש"י למעלה (ב, ד"ה והנה שלשה אנשים) "...ואחד להפוך את סדום", והרי זה היה לפני "ארדה נא ואראה"? <small>(פ' וירא תשמ"ט)</small>
		<b>"...כי רבּה".</b> באשר לבי"ת הדגושה, ראה "מנחת שי" על אתר. <small>(פ' חיי תשס"א)</small>
		תיאור הענין קשה. (כ) השם פונה אל אברהם, כדברי רש"י - כאשר אמר, שלא יכסה ממנו, בעוד אברהם מלווה את המלאכים. (כא) "ארדה" הוא המשך פס' כ, אבל לא נאמר לו לאברהם, מה העלתה ראיה זו, אם לשבט אם לחסד. (כב) תוך כדי דיבורו של ה' הולכים להם המלאכים. (כג) רק אחר הסתלקותם ניגש אברהם להתפלל־להתמקח על סדום. <small>(פ' וירא תשמ"ח)</small>
	@22כא	<b>"ארדה נא ואראה".</b> והרי הקב"ה כביכול נמצא למטה, בקרב הערים הללו, מה צריך לירידה. ואולי דווקא משום כך דרשו "למד לדיינים" וכו'. <small>(פ' וירא תש"ן)</small>
		<b>רש"י ד"ה הכצעקתה, של מדינה. ע"כ.</b> ור' שפתי חכמים (אות א) המבאר מה קשה לו לרש"י, ורק חבל שפירושו השני, דרשת חז"ל בסנהדרין (קט ע"ב) - "צועקת ריבה אחת" וכו' - נדחק לסוף ד"ה הבא והוא מחוץ למקומו. <small>(פ' וירא תשס"ב, מלון רויאל, ים המלח)</small>
	@22כב	<b>"...ואברהם עודנו עמד לפני ה'".</b> וקשה לי, והרי למעלה (טז) מדובר שאברהם "הלך עמהם לשלחם", כלו' ליווה אותם מאהלו כברת דרך מסוימת והשאיר כביכול את הקב"ה להמתין לו. <small>(פ' וירא תשס"ד)</small>
	@22כג	<b>"...האף תספה צדיק עם רשע... האף תספה ולא תשא למקום למען חמשים הצדיקם...".</b> בפס' הראשון טוען אברהם טענה הגיונית - לא להמית צדיקים. אך בפס' השני הוא מרחיב את טענתו מעבר להגיון, כי מדוע יחיה ה' את הרשעים בזכות הצדיקים? כלום יש כאן קולקטיב? ואפילו אם כן, מנין לו לאברהם שזכויות הצדיקים מרובות על הרשעים? ואם אין קולקטיב, ודאי יש להרהר ברעיון שזכות הצדיק מגינה על אחרים, למה וכיצד? (פ' וירא תשס"ג) ור' רש"י לבמדבר (יג, כ) וכן מכות יא ע"א מעשה באדם שאכלו אריה בריחוק שלוש פרסאות מרבי יהושע בן לוי וכעונש על הפורענות שנעשתה על־אף הימצאותו בקירבת מקום, נמנע אליהו הנביא מלהתגלות אליו במשך שלושה ימים. ובאשר לטעם ראה רלב"ג ועקדת יצחק. ובהרחבה בדרשת הגרא"י קוק ב"מדבר שור" עמ' שלב - הספד הגאון מוהרי"א ז"ל מקוונא <small>(הראני ר' גרשון באס שי').</small>
		והנה בפס' כה חוזר אברהם אבינו לטענה ההגיונית, כלו' שאין זה צודק להמית את הצדיקים כמו את הרשעים. ולכאורה חוזר הסיפא של הכתוב - "השופט כל הארץ לא יעשה משפט" אל הטענה השניה, כי כך משתמע מפס' כו - "אם אמצא... ונשאתי לכל המקום בעבורם". <small>(פ' וירא תשס"ג)</small>
		<b>רש"י ד"ה ויגש אברהם, מצינו הגשה למלחמה..., והגשה לפיוס..., והגשה לתפלה וכו'.</b> והרי זה מעין דברי רש"י להלן (לב, ט) ד"ה והיה המחנה הנשאר לפלטה. ודווקא משום כך קצת קשה, מדוע אין רש"י מסביר כך גם להלן (מד, יח) ויגש אליו יהודה. (פ' וירא תשמ"ז) ובדפוס רומא שם ישנה התוספת: ויגש אליו יהודה - נגש אליו לפיוס... .
	@22כד	<b>"...חמשים צדיקם... חמשים הצדיקם... חמשים צדיקם... חמשים הצדיקם... ארבעים וחמשה... ארבעים... הארבעים וכו'.</b> (א) מדוע בארבע התיבות "צדיקם" ו"הצדיקם" חסרה היו"ד בצורת הרבים. (ב) מדוע חסרה המלה "צדיקים" לחלוטין מפסוק כט ואילך? (פ' וירא תשנ"ג) ור' תורה שלמה עמ' תשפד אות רפג והערת הרב מנחם מ' כשר שם.
		<b>"אולי יש חמשים צדיקם" וגו'.</b> כאן אין רש"י מבאר "אולי", אם פירושו "אם" או "שמא", וראה להלן (נ, טו ד"ה לו ישטמנו) שתפילת אברהם על סדום היא מלשון "אם" ולא "שמא". (פ' ויחי תשס"א) ובאר יצחק שם מוסיף, כי אין ספיקא כלפי שמיא.
		<b>רש"י ד"ה אולי יש חמשים צדיקם, עשרה צדיקים לכל כרך וכרך, כי חמישה מקומות יש. ע"כ.</b> ה' מקומות אלה מוזכרים בראשונה למעלה (יד, ב) "מלך סדם... מלך עמרה... מלך אדמה... מלך צבוים... מלך בלע היא צער" [והיא עתידה להיקרא בעתיד, כאמור יט, כב "על כן קרא שם־העיר צוער"]. כאשר הככר מוזכרת בראשונה (יג, י), מדובר בסדם ובעמרה בלבד, ובאשר לרשעות אנשי הככר מוזכרת רק סדם (יג, יג), ושוב סדם ועמרה בלבד לאחר מכן (יט, כח). ולגבי האיזכור סדם או סדם ועמרה צ"ל כדברי רש"י להלן (יח, כו ד"ה אם אמצא בסדם): ...ולפי שסדם היתה מטרופולין וחשובה מכולם, תלה בה הכתוב. ע"כ. <small>(פ' וירא תשמ"ז)</small>
		רש"י מסביר את האריתמטיקה של תפילת אברהם אבינו ע"ה, אך לא את לשון הכתוב, והרי זה תפקידו. והרי קשה לפרש לשון יחיד של "העיר" כה' ערים, ובביאורו הוא מתעלם מזה ואף מגדיל את הקושי בהדגישו את החישוב. ואותו הקושי קיים כמובן גם בפס' כו, ושם לשון "בתוך העיר" מיותר לגמרי. ור' רש"י לפסוקים כח וכט, וכל זה קשה לי. <small>(פ' וירא תשנ"ו)</small>
	@22כה	<b>רש"י ד"ה חלילה לך, ...ולדור הפלגה. ע"כ.</b> וקשה לי, והרי דור זה לא נענש אלא בבלבול לשונו ובתפוצתו על פני הארץ בניגוד לרצונו, ומה שייך לשון שוטף הכל, צדיקים ורשעים? <small>(פ' וירא תש"ן)</small>
		ואולי רש"י חוזר לדבריו למעלה (ו, ד ד"ה וגם אחרי כן): "אע"פ שראו באבדן של דור אנוש, שעלה אוקינוס והציף שליש העולם". <small>(פ' וירא תשנ"ו)</small>
		<b>ד"ה חלילה לך (השני), לעולם הבא. ע"כ.</b> ולא ידעתי, מה שייך המתה לא צודקת בעולם הבא. (פ' וירא תש"ס) ור' חזקוני שהכוונה לדורות הבאים, שאף הם יאמרו "כך אומנותו".
		ובלשון הפס' - לא ידעתי, מדוע נאמר ברישא "לְּךָ" ואלו בסיפא נאמר "לָּךְ" <small>(פ' וירא תש"ס)</small>
	@22כז	<b>"הנה נא הואלתי"</b>. כאן אין רש"י מסביר מאומה, ואלו להלן (פס' לא) הוא אומר - "רציתי, כמו (שמות ב, כא) ויואל משה". וחשבתי תחילה שרש"י נוהג כאן כדרכו - לפחות לעתים קרובות, ובמיוחד בפירושו לש"ס - לבאר מלה בפעם השניה להופעתה, ולא בראשונה. אולם העיר לי ר' רפאל בנימין פוזן שכאן אין זה בכדי, כי בפסוקנו אכן פירוש "הואלתי" הוא - התחלתי, כמו "הואיל משה" (דברים א, ה), ורק בפס' לא פירושו - רציתי. ומענין שתרגום אונקלוס אינו מבחין כאן ומתרגם "וצבי", כלו' רצה. ור' רא"ם ור' דברים (א, ה). <small>(פ' דברים תשמ"ח)</small>
		ונראה שרש"י לא רצה לפרש "הואלתי" שבפס' לא כמו בפסוקנו משום שאין התחלה אחר התחלה. והנה בחומש "העמק דבר" באה הערת רש"י לשני הפסוקים, ואכן צריך לבדוק בדפו"ר. <small>(פ' וירא תשנ"ח)</small>
	@22כט	<b>רש"י ד"ה אולי ימצאון שם ארבעים, וימלטו ד' כרכים וכו'.</b> קצת קשה לי, כי הנה עוד בדיבור הקודם ראה רש"י כל עיר כיחידה נפרדת, ואלו מכאן ואילך הוא עושה מעין איגום (Pooling), כך שכל הצדיקים שבככר יתחלקו על ערים מספר ויצילון. <small>(פ' וירא תשנ"ז)</small>
		ור' גם פס' כו ושפתי חכמים (אות ל) שם. <small>(פ' וירא תשנ"ט)</small>
	@22לא	<b>רש"י ד"ה הואלתי, רציתי, כמו ויואל משה. ע"כ.</b> ור' דברי שפתי חכמים (אות מ), וסוף הערתו תמוהה קצת. ומכל מקום ברור שרש"י מבין, כי "הואלתי" הראשון (פס' כז) פירושו התחלתי, ומכיוון שכך, הוא רואה הכרח לבאר את השני "רציתי". ואולם תרגום אונקלוס מתרגם שניהם שוה - "אסגיתי", ומסתבר שסובר, כי מכיוון שהתחלתי - למעלה - יש מקום להמשך. <small>(פ' וירא תשמ"ט)</small>
		אך גם יתכן שרש"י נוהג כאן כמו בפירושו לש"ס, שם הוא מבאר ביטויים לרוב דווקא בהופעתם השנייה. <small>(פ' וירא תשנ"ג)</small>
	@22לב	<b>רש"י ד"ה אולי ימצאון שם עשרה, על הפחות לא בקש וכו'.</b> ראוי לציין שרש"י מונה כאן גם את הנשים כראויות להציל את זולתן. (ואולי נח לא התפלל כלל על הצלת האנושות משום שידע, כי אין בה כ"תעריף" שרש"י קבע, ראה פס' כח-כט. <small>(פ' לך תשנ"ג)</small>
	@22לג	<b>רש"י ד"ה וילך ה' וגו', כיון שנשתתק הסניגור, הלך לו הדיין. ע"כ.</b> כמו הרבה פעמים, כך גם כאן עיקר ד"ה הוא וגו', שכן רש"י רוצה לכאורה לענות על השאלה, מה פירוש "כאשר כלה לדבר אל אברהם", שהרי המדבר היה אברהם, שדיבר אל ה', ר' למעלה (פס' כג) "ויגש אברהם ויאמר". ועל זה עונה רש"י: כיון שנשתתק הסניגור! <small>(פ' וירא תשנ"ז)</small>
@11יט	@22א	<b>רש"י ד"ה שני, ...ואחד להציל את לוט, והוא אותו שבא לרפאות את אברהם וכו'.</b> וקשה לי, והרי למעלה (יח, ב ד"ה והנה שלשה אנשים) אמר רש"י שאין מלאך אחד עושה שתי שליחויות. ואולי צ"ל שתי שליחויות מסוגים שונים אינו עושה, אבל לרפאות ולהציל, שהן פעולות קרובות, אכן עושה. ור' גם להלן (יט, כב ד"ה כי לא אוכל) "...שאין שני מלאכים נשלחים לדבר אחד". ואולי גם בשני מקומות שונים שאני. <small>(פ' וירא תשנ"ז)</small>
		<b>רש"י ד"ה המלאכים, ולהלן קראם אנשים וכו'.</b> להלן זה - למעלה, בתחילת הפרשה, אצל אברהם (יח, ב). אבל גם להלן (י) קורא להם "אנשים" ושם אין תשובת רש"י שבכאן עומדת.
		<b>שם. ...דבר אחר, אצל אברהם... והיו המלאכים תדירין אצלו כאנשים, קראם אנשים וכו'</b>. אבל אצל הגר שהיתה מצויה בבית אברהם, קראו מלאך, וצ"ע. <small>(פ' וירא תשמ"ט)</small>
		<b>רש"י ד"ה ולוט ישב בשער סדם, ...אותו היום מינוהו שופט עליהם. ע"כ</b>. מה רמז מצאו חז"ל למינויו זה של לוט? ור' להלן (יט, ט). <small>(פ' וירא תשמ"ג)</small>
		ונראה שאין זה אלא הביטוי "ישב בשער סדם", כלומר ישיבה בשער העיר היא זו של השופט, השוה דברים (כא, יט). והשוה גם דברי רש"י להלן (כג, י ד"ה ועפרן ישב) "...אותו היום מינוהו שוטר עליהם" וכו'.
		ושמא אפשר לומר שיש בכך משום תשובה לשאלה, כיצד זה העז לוט להזין את המלאכים בפומבי, לעיני כל, בשעה שהוא יושב בשער העיר, שם מקום השוק והמשפט, והרי הכל יראו וישמעו. אלא ששני עניינים יש כאן: (א) הכתוב "מספר" שביום הגעת המלאכים נתמנה לוט שופט. (ב) בערבו של אותו היום באו המלאכים אל ביתו. וראיה לדבר שבשני עניינים מדובר, היא בכך שהכתוב מדגיש את בואם בלילה (פסוקים א ו-ה), והרי אין דנים בלילה, אלא כאמור ביום מינוהו לשופט ובלילה באו. (פ' וירא תשמ"ח) ור' גור אריה שגילה הכתוב שאף שבאותו היום קבלוהו לשופט, עשו לו את הנבלה הזאת (פסוקים ה-ט).
	@22ב	<b>רש"י ד"ה הנה נא אדני, ...סורו נא, עקמו את הדרך לביתי וכו'.</b> הקושי שלפני רש"י הוא - לפי נחמה ליבוביץ שתי' לשון סורו אל, ולא סורו מן, כפי שבא בדרך כלל, ונראים הדברים, אך אם כן היה מוטב להוסיף לד"ה את המלים "אל בית עבדכם". ובלי נדר אשאל אותה או את ר' משה ארנד שי'. <small>(פ' בהר תש"ן)</small>
		<b>רש"י ד"ה ולינו ורחצו רגליכם, ...ועוד שהרי אברהם אמר להם תחילה ורחצו רגליכם. אלא כך אמר לוט וכו'.</b> כלומר, יש כאן מידה מסוימת של הצדקה להתנהגותו של לוט. ועל כן קשה קצת שלמעלה (יח, ד ד"ה ורחצו רגליכם) דורש רש"י את התנהגותו של לוט לגנאי - "אבל לוט שלא הקפיד, הקדים לינה לרחיצה" וכו'. והרי לפי דברי רש"י כאן היתה לו סיבה בעלת משקל לנהוג כפי שנהג. ויתרה מזו. הגמ' (בבא מציעא פו ע"ב) דורשת עניין זה לגנאי "וכי בערביים חשדתנו?" ואף רואה את אברהם אבינו כראוי לעונש בשל החשד שהטיל בכשרים - "כבר יצא ממנו ישמעאל", ומה אפוא הרע בהתנהגותו של לוט? (פ' וירא תשמ"ח) ור' דעת יששכר שאלו שתי לשונות במדרש, ודרכו של רש"י לפרש פעם כפירוש אחד במדרש ופעם כפירוש שני.
	@22ג	<b>"...ומצות אפה" וגו'.</b> כל מעשי הכנסת האורחים של לוט הוא עשה בעצמו, ולא אשתו ולא נער, בן וכדו'. כמו אצל אברהם אבינו ע"ה. וצריך לומר אפוא שהיה זה דבר בלתי־רגיל בבית לוט לקבל אורחים, או שמא ביקש שלא לסכן את בני ביתו ע"י מעשה "פלילי" שכזה, ר' דברי המדרש על צעקתה של אותה ריבה (רש"י יח, כא ד"ה הבאה אלי עשו). וצרף לכאן דברי הקדוש מאפטא שלוט קיבל אורחים אלה משום שראה, שמלאכים הם, ולא "אנשים כפי שהופיעו לו לאברהם אבינו". (ר' ב"חיוכה של תורה"). <small>(פ' וירא תשנ"ז)</small>
	@22ד	<b>רש"י ד"ה טרם ישכבו ואנשי העיר אנשי סדום, כך נדרש בבראשית רבה</b> (נ, ה) <b>וכו'.</b> לפי שעה לא ראיתי, מה רמז מצא הדרשן בכתוב לדרשתו, והרי אין כל קושי לפרשו כלשונו. <small>(פ' וירא תשנ"א)</small>
		דומה שהדרשן רואה במלים "ואנשי העיר" וגו' מעין עבר רחוק, כלו' כבר דיברו בנושא וכו'. <small>(פ' וירא תשס"א)</small>
		<b>שם. ...שהיו שואלים ללוט, מה טיבם, והוא אומר להם, רובם רשעים וכו'.</b> כלום אין זה לשון הרע, ואפי' לשון הרע על ציבור? <small>(פ' לך תשס"ו)</small>
		<b>שם. ...רובם רשעים וכו'.</b> ולא ידעתי, למה שם הפרשן ניסוח זה בפי לוט, והרי לא היו אפילו תשעה צדיקים בעיר! ואמנם זה עולה בקנה אחד עם דברי רש"י להלן (יב ד"ה ובניך). וראה בהקשר זה דברי שפתי חכמים (אות כ) ודברי רש"י להלן (יט ד"ה פן תבדקני הרעה), שם לוט משנה דעתו באשר לרמת המוסרית של אנשי סדום. (פ' וירא תשנ"ו) ור' תפארת צבי שלוט לימד עליהם זכות שיש ביניהם צדיקים, אלא שהנהגת העיר בידי הרוב שהם רשעים.
	@22ה	<b>רש"י ד"ה ונדעה אתם, במשכב זכר, כמו וכו'.</b> וראה אצל ר' יוסף בכור שור הוכחה משכנעת יותר שבזה מדובר, מזו של רש"י: לולי כי אמר להם לוט, הנה נא לי שתי בנות וגו', הייתי אומר כי לא מבקשים אותם כי אם לידע, אם הם מרגלים או אנשים רעים וגנבים, אבל מתשובתו של לוט שאמר, הנה נא לי שתי בנות, יש להבין כי לעבירה היו תובעים אותו, להעליל בהם. <small>(פ' וירא תש"ס)</small>
	@22ח	<b>"הנה נא לי שתי בנות" וגו'.</b> דברי רמב"ן (על אתר) בביאור ענין זה קשים, אף כי הוא מסתמך על חז"ל הדורשים את לוט לגנאי. שהרי לוט למד גמילות־חסד ובמיוחד הכנסת־ אורחים בביתו של אברהם אבינו. ואולי אפשר לומר כך - לוט כלל לא הציע למסור להם לאנשי סדום את בנותיו, אבל ביקש להמשיל להם משל: כלום מתקבל על הדעת שאוציא לכם את האורחים שבאו לצל קורתי, והרי דרישתכם זו דומה לדרישה שאוציא לכם את בנותי! ועל כך הגיבו אנשי סדום באמרם "האחד בא לגור וישפט שפוט" (ט), וזוהי השפיטה המוזכרת בריש הפרק. ומה שאמרו ז"ל "וזה מוסר בנותיו להתעולל בהן, א"ל הקב"ה, לעצמך אתה משמרן" - עצם משילת המשל כמסירה להם דמיא, כלו' רעיון מעין זה קרוב רק ללבו של מי ששומר בנותיו לעצמו. <small>(פ' וירא תשמ"ג)</small>
		היום (ש"ק פ' וירא) שאלתני ממן שתי' על ענין תשובת לוט וקראתי לה דברי רמב"ן, וגם חיפשתי אצל פרשנים אחרים, ומעניין שרובם מתעלמים מן הקושי, לרבות בעל "אור החיים" הק' שאצלו ציפיתי לתשובה. במקראות גדולות "רב פנינים" אין בנדון כלום, להוציא הערה קצרה של ר"ע ספורנו שאינה אלא השערה. לעומת זאת יש בחומש "תורת חיים" הסבר יפה של רבינו חננאל וז"ל: חלילה שהיה מפקיר בנותיו, אלא כאומר לחבירו: הלא ביתי פתוחה, קח מה שתרצה. או: כמשליך עצמו על האדם כשרוצים לרצחו ואומר הרגוני, כי ידע שלא יעשה. ור' גם רלב"ג בתועליות (התועלת הכ') שכתב: ולזה תראה שהיה נקל ללוט להוציא ולתת בנותיו הבתולות לאלו החטאים למלאות תאותם, להציל האנשים האלה מהפעל ההוא המגונה מאד והוא משכב זכור. כי משכב הנשים הוא לפי החוק הטבעי ואין כן משכב הזכרים. בחומש "כתר" לא מצאתי דבר. אין נדרשים לשאלה ישרה, לא רמבמ"ן, ולא משך חכמה. אך ראה לעומתם "עקידת יצחק", שד"ל ורד"צ הופמן. <small>(פ' וירא תשס"א)</small>
	@22ט	<b>רשי ד"ה ויאמרו גש הלאה, ...על שאמר להם על הבנות, אמרו לו גש הלאה, לשון נחת. ועל שהיה מליץ על האורחים וכו'.</b> מכיוון שרש"י אמר קודם לכן "ודבר נזיפה הוא", מסתבר שכאן מתחיל פירוש חדש. <small>(פ' וירא תש"ן)</small>
		<b>שם. ...ודומה לו</b> (ישעיה סה, ה) <b>קרב אליך אל תגש בי וכו'.</b> בחומש "רב פנינים" יש כאן שגיאת־דפוס חמורה: "תגע" במקום "תגש", ובעקבותיה שאלתי עצמי, לשם מה מביא רש"י פס' זה, עד שעמדתי על השגיאה. <small>(פ' וירא תשנ"ו)</small>
		<b>"האחד בא לגור וישפט שפט".</b> הרי זו נוסחא שנשמעת עד היום מפי אנטישמים בכל אתר, וקשה לי להתעלם מעובדה זו. <small>(פ' וירא תש"ן)</small>
		וכמובן יש כאן - כמו שם - משום כפיות טובה רבה. הרי ידעו אנשי סדום שרק בזכותו של לוט שחרר אותם כולם אברהם דודו, ואעפ"כ התיחסו אליו כך, אלא שאין הפתעה בכך שאנשי סדום הרשעים גם כפויי טובה הם. <small>(פ' וירא תשס"ב, במלון רויאל, ים המלח)</small>
	@22יב	<b>"...עד מי לך פה".</b> ולא ידעתי, למה הפ"ה לא דגושה. <small>(פ' וירא תשס"ד)</small>
	@22יג	<b>"...כי משחתים אנחנו".</b> לשון הרבים קשה, שהרי רק אחד המלאכים (גבריאל) בא להשחית, ואלו האחר (מיכאל) בא להציל את לוט. ותמוה שרש"י אינו מעיר מאומה, אע"פ שעוסק בענין עצמו בכמה מקומות. <small>(פ' וירא תש"ן)</small>
		וכמו ברישא, כך גם בסיפא - "וישלחנו ה' לשחתה". <small>(תש"ן)</small>
		רק בעל "אור החיים" הק' מעיר על זה, ואינו משכנע ביותר. <small>(פ' וירא תשנ"ד)</small>
		ור' רש"י להלן (טז ד"ה ויחזיקו, וכב ד"ה כי לא אוכל). <small>(פ' וירא תשנ"ו)</small>
	@22יד	<b>רש"י ד"ה חתניו וד"ה לקחי בנותיו.</b> כלומר, אין "לקחי בנותיו" בא לזהות את "חתניו" כפי שהיה אפשר לחשוב באין ו"ו־החיבור. <small>(פ' וירא תשמ"ח)</small>
		ור' שפתי חכמים (אות ל) שלפיו רש"י מוכרח לפרש כך "דהרי פשיטא, אם חתניו היו, ודאי לקחו בנותיו, ולמה היה צריך לכתוב". אך עדיין קשה שאין כאן ו"ו־החיבור. וראה ראב"ע שאכן רואה ב"לקחי בנותיו" משום תמורה ל"חתניו" ומפרש: שתי בנות אחרות היו לו, ומתו בסדום. והעד - "הנמצאת" (טו), כלו' בניגוד לאלה שמתו־נותרו, והמדובר אפוא באלמני בנותיו. <small>(פ' וירא תש"ס)</small>
	@22טו	<b>רש"י ד"ה הנמצאות, המזומנות לך בבית להצילם. ע"כ.</b> עד כאן אינו בדפו"ר. <b>שם. ...ומדרש אגדה יש, וזה ישובו של מקרא. ע"כ.</b> דומה שללא הרישא - אינו בדפו"ר - לשון רש"י קשה - ובמיוחד ו"ו־החיבור שב"ומדרש". <small>(פ' וירא תשנ"ג)</small>
		ובחומש "תורת חיים" הוסיפו "ומ"א (ומדרש אגדה) יש", ואז הכל אתי שפיר, ראה שם הע' 9. אך משום מה אין מציינים, מנין תוספת זו. <small>(פ' וירא תשס"ד)</small>
		<b>רש"י ד"ה תספה, תהיה כלה, ...מתורגם עד דסף כל דרא. ע"כ</b>. כלו' לפי רש"י התיבה "תספה" שורשה ארמית. (פ' וירא תשס"ה) ור' הקדמת מתורגמן שרש"י מביא ראיה מלשון תרגום ללשון הקודש, כי הם קרובים זה לזה.
	@22טז	<b>רש"י ד"ה ויחזיקו, אחד מהם היה שליח להצילו, ...לכך נאמר "ויאמר המלט", ולא נאמר ויאמרו. ע"כ.</b> וקשה לי, והרי באותו הפסוק גם נאמר "ויחזיקו" - לשון רבים.
		ועוד: רש"י מדגיש כמה פעמים את מוגבלות שליחותם של המלאכים, וכן גם להלן (כב) ד"ה כי לא אוכל, ולא ידעתי, מאי נפקא מינה בזה. (פ' וירא תשמ"ז) ור' גור אריה שבאמת גם המשחית מיהר להוציא את לוט כדי שיוכל לקיים שליחותו ולהשחית את העיר, אבל את ההצלה גופא לא עשה אלא אחד. ולהלן (כב ד"ה כי לא אוכל) משמע שהחשש הוא שמא יתלו המלאכים שליחותם בכוחם ולא בכוחו של מקום. ור' גם דברי אוה"ח הק'. ור' מש"כ למעלה (יח, ב).
		<b>"ויחזיקו האנשים בידו" וגו'.</b> יש שצריך להציל אדם בעל כורחו, ולכך זכו לוט ובני ביתו.
		<b>"וביד אשתו וביד שתי בנתיו".</b> נראה שלמלאכים מותר לעשות מה שאסור לנו, והוא משום שאין להם יצה"ר, ר' דברי ר' חמא כמובא ברש"י למעלה (יח, ה ד"ה וסעדו לבכם). <small>(פ' וירא תש"ן)</small>
		ובאשר ללשון הרבים "האנשים" ולהסברו של רש"י שאחד היה שליח הצלה והאחר שליח השמדה, קשה לי שמפשוטו של כתוב יוצא ששניהם היו מצילים, משום שלהצלה זו צריך היה ארבע ידים, אחד להחזיק בידי לוט ואשתו, והאחר כדי להחזיק בידיהן של שתי הבנות. <small>(פ' וירא תשנ"ז)</small>
	@22יז	<b>רש"י ד"ה אל תביט אחריך, אתה הרשעת עמהם וכו'.</b> והנה להלן (כו) נאמר "ותבט אשתו מאחריו" וכו', וכלל לא נאמר שאיסור ההבטה חל על כל הניצולים, ולמה אפוא נענשה? (פ' וירא תשמ"ט) ור' רמב"ן שהיה לוט הולך אחריהם באחרונה, והיא הביטה "מאחריו", דהיינו אל העיר.
	@22יח	<b>"אל נא".</b> ור' אונקלוס שאינו מתרגם תיבת "אל". ור' להלן אונקלוס בתרגומו לכח, טז, שלפי גירסה אחת אינו מתרגם תיבת "יש". ור' תרגום יונתן בן עוזיאל (כט, י) המשתמט מתרגום הכתוב "ואת צאן לבן אחי אמו", שם התעוררתי לענין פירוש ע"י אי־תרגום. <small>(פ' וישלח תש"ן)</small>
		<b>רש"י ד"ה אל נא אדני, ...שם זה קודש וכו'.</b> ראה "מנחת שי" על אתר הדן בזה באריכות. <small>(פ' וירא תשמ"ב)</small>
		<b>שם. ...שנאמר בו "להחיות את נפשי" וכו'.</b> והוא על־פי דברי הגמ' (שבועות לה ע"ב). וקשה לי: (א) הרי הכתוב אומר במפורש "אֲלֵהֶם" לשון רבים. (ב) למה מביא ראיה מלשון "להחיות את נפשי" והרי משכנע הרבה יותר להוכיח מן האמור להלן (כא) "ויאמר אליו הנה נשאתי" וגו', שהרי בודאי הכוונה לקב"ה. והפירוש המובא בשפתי חכמים (אות ע) הוא קשה ביותר. <small>(פ' וירא תשמ"ט)</small>
		ולכאורה קשה המעבר מלשון רבים - "אלהם", אל לשון יחיד - "בעיניך" וכן הלאה. ואם כדברי שפתי חכמים שצריך "סכינא חריפא פסקי להאי קרא", קשה שסכין זו פוסקת את הכתוב דווקא במקום המקף - "אל נא". <small>(פ' וירא תשס"א)</small>
		<b>רש"י ד"ה אל נא, אל תאמרו אלי וכו'.</b> ולא ידעתי למה רש"י משתמש כאן בלשון רבים, אחר שאמר בד"ה הקודם שהשם אד' הוא קודש, וכאלו מבליט שהוא חולק על רבותיו. (פ' וירא תשס"ד) ואולי משמעות הכתוב "ויאמר לוט אליהם" - באזניהם, "אל נא" יהי כן, וחזר כלפי ה' ואמר "אדני הנה נא מצא עבדך חן בעיניך...".
	@22יט	<b>רש"י ד"ה פן תדבקני הרעה, כשהייתי אצל אנשי סדום וכו'.</b> לפי פשוטו של מקרא טענתו של לוט היא שלא יספיק להגיע להר והרעה תשיגו, ואלו רש"י מעביר את הטענה למישור אחר כשנקודת מוצאו היא בדרשה "ההרה המלט" - אצל אברהם בְּרַח, כדבריו בפסוק יז. <small>(פ' וירא תשנ"א)</small>
	@22כ	<b>רש"י ד"ה העיר זאת קרבה, קרובה ישיבתה - נתיישבה מקרוב... ומה הוא קריבתה? מדור הפלגה, שנתפלגו האנשים והתחילו להתיישב איש איש במקומו וכו'.</b> דברי רש"י מיוסדים על דברי הגמ' (שבת י ע"ב) "לעולם יחזר אדם וישב בעיר שישיבתה קרובה, שמתוך שישיבתה קרובה - עוונותיה מועטין", ראה דברי רש"י שם (ד"ה שישיבתה קרובה). והנה מפרק י (פסוקים ה, י-יב, כ, ל, לב) משמע שכבר קודם דור הפלגה היו אנשים מתגוררים במקומות שונים, ורק אם נניח שתיבת "בנסעם" מוסבת על כל האנושות כולה, ו"אין מוקדם ומאוחר בתורה" (שהרי ענין דור הפלגה מתואר רק בפ' יא), יש טעם בחישוביו של רש"י. ומעניין שלמעלה (יא, ב) אין רש"י אומר מאומה, ור' רמב"ן שם. ושמא אפשר להסב את "בנסעם" על קבוצה מסוימת, כגון בני שם המוזכרים קודם לכן, ואז לא צריך יהיה לומר "אין מוקדם" וכו'. <small>(פ' וירא תשמ"ח)</small>
		ועכ"פ קשה לומר שלדעת רש"י (ע"פ שבת י ע"ב) כל הערים כולן המוזכרות קודם נתייסדו כתוצאה ממעשה דור הפלגה, כפי שמשתמע מדבריו. <small>(פ' וירא תשנ"א)</small>
		ומלשון רש"י: "...והתחילו להתיישב איש איש במקומו" וכו'. קשה, שאם כן הוא, מה ייחודה שלו? <small>(פ' וירא תשנ"ו)</small>
		גם קשה שרש"י מיחס את הזכות להינצל של צוער להפרש של עבירות שנה אחת בלבד (כשני אחוזים)! <small>(פ' וירא תשנ"ו)</small>
		ולכאורה קשה לפי זה, למה יבחר אדם להתיישב בירושלם? (פ' וירא תשס"א) ור' מאירי למסכת שבת י ע"ב שמוטב שיגור אדם בין אנשים יראי שמים, אך אם אינו מוצא, על כל פנים יראה לגור בעיר שישיבתה קרובה, שמאחר שאנשיה אינם שקועים כל־כך בחטא - יותר קל להם לחזור בתשובה.
	@22כא	<b>"...הנה נשאתי פניך... לבלתי הפכי את העיר" וגו'</b>. וקשה לי, כלום זה סמכותו של גבריאל להחליט על כך? <small>(פ' וירא תש"ן)</small>
		ולמה רש"י לא תלה לשון "לא אוכל לעשות" (כב) בלשון זה במקום להרחיק לכת עד "כי משחיתים אנחנו" (יג). (פ' וירא תשנ"ד) ור' גור אריה שלשון "הפיכה" שייך למלאך הפועל את הדבר, אך "השחתה" שהיא תכלית ההפיכה אין לייחס אלא לקב"ה.
		<b>"...לבלתי הפכי את העיר אשר דברת".</b> כלו' גם צוער נועדה ליהפך וניצלה רק בזכות בקשתו של לוט. והנה להלן (כה ד"ה ויהפך את הערים) אומר רש"י: ארבעתן יושבות על סלע אחד וכו'. ולכאורה היה צריך לומר: חמשתן, אלא שזו ניצלה. <small>(פ' וירא תש"ס)</small>
		ובאשר לכ"ף הדגושה שבתיבה "הפכּי", ראה מנחת שי על אתר. <small>(פ' וירא תשס"א)</small>
	@22כב	<b>רש"י ד"ה כי לא אוכל לעשות, זה עונשן של מלאכים על שאמרו, כי משחיתים אנחנו, ותלו הדבר בעצמן וכו'.</b> וקשה לי, כלום אין בפס' הקודם (כא) ובדברי רש"י שם "אציל בגללך" יותר משום יהירות מאשר במלים "כי משחתים אנחנו" שעליהן הם נענשים כאן. ויתרה מזו. שם (יג) אין אומרים רק "כי משחתים אנחנו" אלא גם מבהירים בסיפא "וישלחנו ה' לשחתם", כלומר מיחסים הכל לשליחותו ית', ואלו כאן אין דבר כזה. והרי קשה לומר שאכן מדבר ה', כי למעלה (יח) נאמר במפורש "ויאמר לוט אלהם". (פ' וירא תש"ן) ור' דברי גור אריה המובאים בפס' הקודם ור' דברינו לסוף פס' יח.
		אבל קשה מזה הוא עצם עניין הענשתם של המלאכים, והרי אינם אלא שליחים, בלא כל רצון עצמי, ומה שייך כאן עונש, ומה שייך כאן חטא שעליו יבוא עונש. (פ' וירא תשנ"א) ור' איוב ד, יח "הן בעבדיו לא יאמין, ובמלאכיו ישים תהלה" וכן אוה"ח הק' (יח, י) "והמלאכים יענשו על השוגג ועל שנוי כל שהוא".
		<b>רש"י ד"ה כי לא אוכל, ...מכאן אתה למד שהאחד הופך והאחד מציל וכו'.</b> וראה שפתי חכמים (אות ש): אבל מדלעיל, דכתיב ויאמר המלט (יז) אין ראיה וכו'. והרי רש"י עצמו מדגיש שם (טז ד"ה ויחזיקו) אחד מהם היה שליח להצילו, וחבירו להפוך סדום, והוא מבראשית רבה. <small>(פ' וירא תשמ"ז)</small>
		ועל רש"י קשה לי. הנה מיד (כד) נאמר "וה' המטיר", דהיינו לא המלאך. ואף אם רש"י מבאר שם: כל מקום שנאמר וה' - הוא ובית דינו, הרי לא שייך לשון יחיד. (פ' וירא תשמ"ט) ור' רש"י לספר שמות (יב, כט) שהו"ו לשון תוספת הוא, כמו "פלוני ופלוני".
		השוה למשל לדבריו למעלה (יח, ב, ד"ה והנה שלשה אנשים). <small>(פ' וירא תשנ"ה)</small>
		<b>רש"י ד"ה על כן קרא שם העיר צוער, על שם והיא מצער. ע"כ.</b> וראה למעלה (יד, ב). <small>(פ' וירא תש"ן)</small>
		ודאי שרש"י מתכוון לאמור בפס' כ - "הלא מצער הוא", וקצת קשה, למה משנה את לשון הכתוב. <small>(פ' וירא תשנ"ו)</small>
		קשה יותר הוא שכבר קראוה צוער למעלה (יד, ב) ושם לא שייך עדיין מה שרש"י אומר לפס' כ - "והלא עוונותיה מועטין ויכל אתה להניחה". (פ' וירא תשס"ו) ור' רש"י שם ומשכיל לדוד המבאר "בלע היא צער" - בלע הוא שם העיר, וצוער הוא תואר על שם שעוונותיה מועטין כנזכר אצלנו.
	@22כד	<b>רש"י ד"ה וה' המטיר, כל מקום שנאמר וה', הוא ובית דינו. ע"כ.</b> לכאורה אין רש"י רוצה לפרש "וה' המטיר" - כבר המטיר, כלו' עבר רחוק, משום פס' כג, דהיינו כל עוד לוט לא הגיע למקום מבטחים, אי־אפשר היה להתחיל בהשחתה, וכאמור למעלה (כב) "כי לא אוכל" וגו'. שיעור הפסוקים הוא אפוא - "...ולוט בא צערה ו(אז) ה' המטיר", ולא קודם לכן. גם הפסוקים כה-כו אינם סובלים פירוש כנ"ל. (פ' וירא תשנ"ו) ור' גור אריה ולבוש המבארים גם כאן שמדובר ב"עבר רחוק".
		<b>רש"י ד"ה המטיר על סדם, בעלות השחר, כמו שנאמר וכו'.</b> ור' שפתי חכמים (אות ב), ואין זה נראה לי כלל, כי למה צריך להדחק ולומר ש"עלות השחר" אינו מוסב על יום המחרת, ומה גם שלמעלה (כב) אמר המלאך "כי לא אוכל לעשות דבר עד באך שמה", כלו' עד שתצא מכלל סכנה. <small>(פ' וירא תש"ן)</small>
		ובאשר לקושיתו של בעל שפתי חכמים (אות ג), נראה לי יותר לומר שאיכפת לו להקב"ה שגם רשעים לא ימותו בלא תשובה תחילה. <small>(פ' וירא תש"ן)</small>
		<b>שם. ...ונפרע מהם בשעה שהחמה והלבנה מושלים. ע"כ</b>. והרי זה מחסד ה' אף כלפי רשעים בשעת מיתתם, שלפחות אז ידעו ויכירו בו ית'. <small>(פ' וירא תשנ"ז)</small>
		<b>רש"י ד"ה המטיר וגו' גפרית ואש, בתחלה מטר, ונעשה גפרית ואש (מכילתא פ' בשלח). ע"כ.</b> ור' שפתי חכמים (אות ד). ואם זה מה שקשה לרש"י צריך היה לדרוש מעין זה גם להלן (שמות טז, ד) "הנני ממטיר לכם לחם מן השמים". ושם אין דורשים. (פ' וירא תש"ן) ור' יפה תואר שאין דבר רע יורד מלמעלה כי ה' חפץ רק בטוב, אלא לאחר שלא חזרו בהם נהפך לגפרית בעוונם. ור' באר בשדה שדייק בלשון הכתוב שהיה לו לומר "וה' המטיר גפרית ואש", והפסיק בינתיים לאמור "וה' המטיר" גשמי ברכה, "על סדום ועל עמורה גפרית ואש" על החוטאים נהפך לגפרית ואש.
		<b>רש"י ד"ה מאת ה', דרך המקראות לדבר כן, כמו נשי למך, ולא אמר נשי וכו'.</b> אך לא ידעתי, לשם מה להעלות ענין זה כאן, שהרי אין הפס' בא בלשון המדבר. וצריך לומר שרש"י רואה כאן מעין "רבים מלכותי". <small>(פ' וירא תשנ"ו)</small>
	@22כו	<b>רשי ד"ה ותבט אשתו מאחריו, של לוט.</b> הסברו של "צדה לדרך" בשם מהרש"ל המובא בחומש תורת חיים הע' 36 מאד לא סביר. יתרה מזו. אכן מצוה ליישב דברי גדולים, אבל ליישב מחשבתה של אשת לוט גם היא מצוה? ולכאורה צריך לומר ש"ותבט" הוא לשון עבר רחוק, כלו' בשעת ההליכה־המנוסה ולא אחר שהגיעו לצוער - הביטה מאחריו, וכפי שמציירים בדרך כלל עניין זה, ובוודאי מותר לומר כאן אין מוקדם ומאוחר. <small>(פ' וירא תשנ"ה)</small>
		וראה שפתי חכמים (אות ה) שחלקו הראשון סביר, כלו' היא הביטה לא כאשר היתה לצדו אלא כשהיתה מאחריו, כדי שלא יראה שהיא עוברת על איסור המלאך. ובאשר לדברי מהרש"ל המובאים גם כאן, אכן אינם - במחילה מכ"ת - סבירים, כי מה סברה יש בהבחנה בין הבטה מאחוריו לאחוריה. <small>(פ' וירא תשנ"ו)</small>
		ורק עתה שמתי לב שלכאורה רק לוט נצטוה שלא להביט אחריו (פס' יז), ואם כן, מה נענשה זו. (פ' וירא תש"ס) ור' רד"ק על אתר ששמעה בהזהרת המלאך ללוט. ור' גם ביאורו השני של חזקוני.
		<b>"ותהי נציב מלח".</b> ר' רש"י שלקתה במלח על שלא נתנה מלח לאורחים. ורד"ק כתב שכמו שהיתה ניצבת כשהביטה אחריה כך נהיתה למלח בקומתה.
	@22כח	<b>"וישקף על פני סדם".</b> למעלה (יח, טז) אמר רש"י שכל השקפה לרעה, חוץ מן "השקיפה ממעון קדשך" (דברים כו, טו), וקשה לי מה רעה בהשקפת אברהם כאן? (פ' וירא תשנ"ג) ור' מש"כ למעלה (יח, טז).
	@22כט	<b>רש"י ד"ה ויזכר אלהים את אברהם, ...ושמע שאמר אברהם במצרים, אחותי היא, ולא גילה הדבר, שהיה חס עליו, לפיכך וכו'.</b> ומאז תמהתי, מה שכר מגיע לו על כך שחס על דודו? (פ' וירא תש"ס) ור' באר בשדה שהכניס עצמו בסכנה, שאם יתגלה למלך ששרה היא אשת אברהם, הרי יענישוהו על שידע ושתק.
	@22ל	<b>"ויעל לוט מצוער".</b> אם אמנם עלה משם מתוך פחד בשל קירבת סדום, כדברי רש"י, למה חשבו בנות לוט שכל העולם חרב, והרי בצוער לא קרה כלום? ור' פס' לח "ואיש אין בארץ". (פ' וירא תשנ"ו) ואולי חשבה כי בצאת אביה מצוער נשחתה העיר.
		והרי קודם ביקש לשבת דווקא שם, ומשום מה שינה דעתו, אחר שהדבר הורשה לו (כב) ואכן התיישב שם (כג). כלום לא ידע שצוער קרובה לסדום? <small>(פ' וירא תשס"א)</small>
		ובשבת מצאתי שכבר ר' יצחק עראמה שואל על כך (למעלה) "בעקידת יצחק" (שער עשרים, ו), ברוך שכיוונתי. (פ' וירא תשס"א) וכן ברמב"ן ור' רא"ם שהיה לוט מתיירא שמא תיפגע צוער כמו שיקרה כאשר תרעש אדמה, שהקרובים לאותו מקום מזדעזעים ונופלים מאליהם.
		<b>רש"י ד"ה כי ירא לשבת בצוער, לפי שהיתה קרובה לסדום. ע"כ.</b> וקצת קשה, שהרי למעלה (כא ד"ה גם לדבר הזה) שם רש"י בפי המלאך את המלים: אף כל העיר (צוער) אציל בגללך. ולפיכך קשה, הרי המלאך הוכיח את אמינותו, למה לא בטח בו, לדעת רש"י? <small>(פ' וירא תש"ס)</small>
	@22לג	<b>רש"י ד"ה ובקומה, של בכירה, נקוד על ו"ו של "ובקומה", לומר וכו'.</b> ואע"פ שאחר כך מסופר שאברהם לקח את אחותו מאביו לאישה, נראה שצריך לומר שיש איזה דירוג בענין זה, ובוודאי ש"עולם חסד יבנה" כבר לא היה בתוקף. ומכל מקום קשה לי ענין בנות לוט, שהרי הן לטובה התכוונו, כפי שהכתוב מעיד, וגם לא גדלו בביתו של אברהם אבינו ע"ה. וראה רא"ם כמובא בשפתי חכמים (אות ח). <small>(פ' וירא תשנ"א)</small>
		<b>שם. ...כל מי שהוא להוט אחר בולמוס של עריות, לסוף מאכילים אותו מבשרו. ע"כ</b>. ומקורו בבראשית רבה (נא, ט) ותנחומא (וירא יב). אך לא אדע, מנין לו לדרשן זה שאכן בבולמוס של עריות מדובר כאן, והרי היה "שיכור כלוט", ואלו בנותיו התכוונו לשם שמים, כאמור. (פ' וירא תשנ"ט) ור' דברי רש"י למעלה (יג, י) שלוט היה להוט כבר אז אחר זנות.
	@22לו	<b>"ותהרין... מאביהן".</b> ודומה שהוא לשון גנאי, ולא כאמור אצל תמר (להלן לח, יב) "ותהר לו" (ליהודה), וכן (שם, כה) "לאיש אשר... אנכי הרה", כי שם הכוונה לשבח, וכדברי רש"י (שם, יד ד"ה כי ראתה וגו') "שהיתה מתאוה להעמיד ממנו בנים". ור' גם רש"י (שם, יח) "ותהר לו, גבורים כיוצא בו, צדיקים כיוצא בו". <small>(פ' וירא תשמ"ח)</small>
		<b>רש"י ד"ה ותהרין וגו'.</b> את דברי הפיזיולוגיה של רש"י לא הבנתי. (פ' וירא תשס"ו) ור' רש"י במדרש (בראשית רבה נא, ט), ששלטו בעצמן לסבול הכאב וקרעו בתוליהן להתעבר מיד.
@11כ	@22א	<b>רש"י ד"ה ויסע משם אברהם, ...דבר אחר, להתרחק מלוט שיצא שם רע עליו שבא על בנותיו. ע"כ.</b> ואלו להלן (כא, לד ד"ה ימים רבים) הוא מביא לשון "סדר עולם": ...מפני בושה של לוט. וקצת קשה למה לא השתמש בניסוח קצר ועדין זה גם למעלה? <small>(פ' וירא תשנ"ח)</small>
	@22ב	<b>רש"י ד"ה ויאמר אברהם. כאן לא נטל רשות, אלא על כורחה שלא בטובתה וכו'.</b> מסתבר שהדרשן אומר כן מפני שנאמר כאן בקיצור, "ויאמר אברהם".
	@22ד	<b>"הגוי גם צדיק תהרג".</b> אין "גוי" מסמל את היפוכו של "צדיק", כפי שרגילים לבאר. ור' רש"י, רס"ג, רד"ק וחזקוני. ודברי ראב"ע לא הבינותי. (פ' וירא תשנ"ג) ור' ביאורו של ר' אשר וייזר על ראב"ע (הוצאת מוסד הרב קוק) שבמילה גוי התכוון לכל ביתו ולכל ממלכתו ור' המשך דבריו שם.
		ור' דעת מקרא. <small>(פ' במדבר תשנ"ה)</small>
	@22ז	<b>"ויתפלל בעדך".</b> כלו' בנוסף למעשה ההשבה צריך שאברהם יתפלל, פירוש שבשביל לחיות נחוצות לו לאבימלך גם ההשבה וגם תפילת אברהם. ואלו בשביל למות "צריך" רק תנאי אחד - אי־השבת שרה, ואין הכתוב אומר, מה יקרה כשאברהם לא יתפלל, אע"פ שאבימלך ישיב את שרה. ואולי התפילה הוצרכה רק כדי להמחיש לו לאבימלך שאברהם אבינו ע"ה אמנם נביא היה, נביא במשמע דברי רשב"ם על אתר. (פ' וירא תשמ"ט) ור' תוי"ט לבבא קמא פ"ח מ"ז.
	@22יב	<b>רש"י ד"ה אחתי בת אבי הוא, ...כדי לאמת דבריו השיבו כן. ע"כ</b>. ולא ידעתי, מהי כוונת רש"י בפועל "לאמת", שהרי בוודאי אין כוונתו לומר שאברהם אבינו ע"ה ביקש להצטדק באמת פורמלית שכזו. ודברי שפתי חכמים (אות צ) לא הבינותי כראוי. <small>(פ' וירא תשנ"ו)</small>
		ואולי "לאמת" - כדי לא להיות שקרן בעיני אבימלך, כי יש בזה משום חילול שמו ית'. (פ' וירא תשס"א) וכן בבאר יצחק.
	@22יג	<b>רש"י ד"ה ויהי כאשר התעו אתי וגו', אונקלוס תרגם מה שתרגם, ויש לישבו עוד דבר דבור על אפניו וכו'.</b> מסתבר ש"ויש לישבו" מוסב על הכתוב ולא על אונקלוס, כלו' זהו פירושו של רש"י. אמנם לפי אונקלוס לא מובן, מהו הקשר בין הרישא של הכתוב להמשכו. וצ"ע. <small>(פ' וירא תשנ"ג)</small>
		<b>רש"י ד"ה כאשר התעו, לשון רבים, ואל תתמה... וכן ויקח אדני יוסף וכו'.</b> קצת קשה, לשם מה מוסיף רש"י, אחר שהביא הדוגמאות שבהן גם השם וגם התואר או הפועל בלשון רבים, דוגמאות שבהן רק השם בא ברבים, והרי אין זה מן הטעון ראיה. אדרבה, משם אפשר להקשות. <small>(פ' וירא תשנ"א)</small>
		ודומה שרש"י מבקש להבהיר שני דברים נפרדים - האחד: בהרבה מקומות לשון אלוהות ולשון אדנות קרי לשון רבים, והאחר: כל לשון אלהים לשון רבים. <small>(פ' וירא תשס"ד)</small>
	@22יד	<b>"ויקח אבימלך צאן ובקר... ויתן לאברהם".</b> כאן אין מעירים על עצם העובדה של קבלת מתנה, ושלא כמו למעלה בפגישה עם מלך סדום (יד, כג). לעומת זאת מצינו קבלת מתנה מידי פרעה (יב, טז), וכמה שכתבתי שם (יד, כג). (פ' וירא תשנ"ד) ור' שם.
@11כא	@22א	<b>"וה' פקד את שרה" וגו'.</b> ודאי שצריך לומר "פקד" - זכר, וכדברי אונקלוס ורמב"ן על אתר. והנה לדברי הגמרא (ראש השנה יא ע"א) נפקדה שרה, כמו חנה אם שמואל, בראש השנה, וצריך לומר שהכוונה היא שביום הזכרון הופיע דיוקן של שתיהן להיכנס להריון. ולפי זה קשה, והרי דינו של כל אחד, ולא רק של שתיים אלה, מוכרע ביום זה, ומאי רבותא איכא. (פ' וירא תשמ"ט) ור' בראשית רבה (ז, ג-ח) שבראש השנה בו נפקדה שרה, נפקדו הרבה עקרות והרבה חרשים וסומים נרפאו.
		<b>רש"י ד"ה וה' פקד את שרה וגו', ...ללמדך שכל המבקש רחמים... הוא נענה תחילה. ע"כ.</b> והוא גמרא בבא קמא (צב ע"א). וא"ת, מה נענה תחילה יש כאן, והרי על אשתו ואמהותיו של אבימלך כבר כתוב "וילדו" (כ, יז). על כן מפרש רש"י: "וה' פקד את שרה - לפקדה כבר קודם שריפא את אבימלך". (פ' וירא תש"ן) ור' רש"י למעלה (ד, א) שכאשר יזכיר הכתוב את עושה הפעולה קודם שיספר עשיית הפעולה, משמע שדבר זה היה מוקדם לעניין האמור קודם לו.
	@22ב	<b>רש"י ד"ה למועד אשר דבר אתו, ...שרט לו שריטה בכותל ואמר לו, כשתגיע חמה לשריטה זו בשנה האחרת, תלד (תנחומא יג). ע"כ.</b> אין זה, כמובן, סימן ליום השנה כי אם לשעה המדויקת שבה תלד שרה, ולא ידעתי מה חשיבותה של השעה יותר מאשר ליום השנה. ועוד קשה לי, והרי אברהם באוהל ישב באותה השעה, והיכן יש כותל לשרוט בו שריטה? <small>(פ' וירא תשמ"ז, תשמ"ח, תשנ"ה)</small>
		דמליל יתה - לא ידעתי, מה ברור יותר ע"י דברי אונקלוס. (פ' וירא תשס"א) ור' גור אריה שאם הכוונה "שדיבר עם אברהם", היה צריך לתרגם "דמליל עמיה", אלא "אשר דבר אותו", הכוונה למועד אותו דיבר.
	@22ז	<b>רש"י ד"ה מי מלל לאברהם, לשון שבח וחשיבות וכו'.</b> רש"י בא כאן לבאר את המלה "מי", ומכיוון שכך, ד"ה המאורך מטעה, וצריך לבדוק בדפו"ר. <small>(פ' וירא תשנ"ו)</small>
		אכן כך גם בדפו"ר <small>(פ' תבוא תשס"ח)</small>
		<b>רש"י ד"ה מלל, שינה הכתוב ולא אמר "דבר", גימטריא שלו ק, וכו'.</b> וקשה לי הרי אלה לא כל כך דברי הכתוב כי אם דברי שרה, ולמה אפוא אומר רש"י "שינה הכתוב". <small>(פ' וירא תשנ"ה)</small>
	@22ח	<b>"...ביום הגמל את יצחק".</b> תיבת "את" כאן מיותרת, בקשר לנפעל, אך יש עוד דוגמאות לזה, ולא ידעתי, אימתי יש, ואם יש לכך משמעות כלשהי. <small>(פ' וירא תשנ"ד)</small>
	@22ט	<b>רש"י ד"ה מצחק, לשון ע"א... ד"א לשון גלוי עריות... ד"א לשון רציחה... שהיה מריב עם יצחק על הירושה וכו'.</b> ועם כל זה מכנהו הכתוב "ילד", ור' פס' יד ורש"י שם. אתמהה. (פ' וירא תשנ"ה) ור' יפה תואר שם שרש"י דקדק בלשוה"כ שעד שם קראו "נער" ושם קראו "ילד", שנעשה כילד לשאתו על שכמה.
		<b>"ותרא שרה את בן הגר המצרית... האמה הזאת ואת בנה... על אודת בנו... על הנער ועל אמתך... וגם את בן האמה... ואת הילד".</b> מושאה העיקרי של הפרשה הוא ישמעאל, והוא מופיע כאן בכינויים מכינויים שונים, הכל לפי קשריו עם הדובר בו, אך אפילו פעם אחת לא בשמו.
		עניין אחר הוא מעמדו - ילד או נער, ור' מה שכתבתי להלן (יד). <small>(פ' וירא תשנ"ד)</small>
	@22י	<b>רש"י ד"ה עם בני עם יצחק, מכיון שהוא בני, אפילו אם אינו הגון כיצחק, או הגון כיצחק, אפילו אינו בני וכו'.</b> ניחא "אפילו" השני, אך ברישא מה שייך לשון "אפילו"? וצ"ע. <small>(פ' וירא תשנ"ג)</small>
		פשוט - אפילו איננו הגון כמו שיצחק הגון, די לו להיות בני שלי. <small>(פ' וירא תשס"א)</small>
	@22יא	<b>רש"י ד"ה על אודת בנו, ששמע שיצא לתרבות רעה. ופשוטו - על שאמרה לו לשלחו. ע"כ.</b> והנה לפי הדרך הראשונה קשה להבין את דברי הכתוב הבא: "על הנער ועל אמתך", כי "אמתך" מאן דכר שמה, בעוד שלפי הדרך השניה - "על שאמרה לו לשלחו" - הדבר פשוט, כי הגר תסבול הן אם תניח לו לישמעאל לצאת לבדו מבית אברהם, הן אם תתלוה אליו, וממילא גם יתעצב אברהם.
		אך נראה שרש"י קורא דוקא לדרך השנייה פשט, משום שהראשונה מבוססת על דרשת המלה "מצחק" (ט). <small>(פ' וירא תש"ס)</small>
	@22יב	<b>רש"י ד"ה שמע בקלה, למדנו שהיה אברהם טפל לשרה בנביאות. ע"כ.</b> והוא משמות רבה (א, א). אך לכאורה אין להבין כך מכאן, ולולא דמסתפינא הייתי אומר בפשטות שהציווי שבכאן מוגבל למצב הנוכחי, ולכל היותר לכל הנוגע לחינוכו של יצחק. <small>(פ' וירא תשנ"ג)</small>
		ואכן לא ראינו עוד הזדמנות שבה שמע אברהם אבינו ע"ה בקולה של שרה אמנו. <small>(תשנ"ח)</small>
		אדרבא, בענין צו העקידה כלל לא נועץ בה, ור' מה שכתבתי להלן (כג, ב). (פ' וירא תש"ס) ור' מהרש"א למגילה יד ע"א בחידושי אגדות שדרשו יתור תיבת "בקלה", שהכוונה בקול רוח הקודש שבה. ור' באר בשדה שמהכתוב "<b>כל</b> אשר תאמר אליך שרה" משמע שהיה טפל לה בנביאות.
	@22יד	<b>"וישכם אברהם בבקר".</b> לא ראיתי מי שידרוש "וישכם" זה מעין הדרשה להלן (כב, ג). כלום השכמה זו היתה מאימת שרה עליו, על אברהם אבינו ע"ה? וזה שאין השכמה למעלה, סוף פ' לך לך, בעניין ברית המילה, ראה משכ"ש. <small>(פ' וירא תשס"ג)</small>
		<b>רש"י ד"ה לחם וחמת מים, ...לפי שהיה שונאו על שיצא לתרבות רעה. ע"כ</b>. והוא ע"פ שמות רבה (א, א). ומכאן שיש מקום (מותר, צריך) לשנוא את היוצא לתרבות רעה. ודרך להסקת מסקנה זו במדרש תמוהה. והרי אין כל הכרח לפרש שנתן לה לחם וחמת מים מפני שנאה, אלא אפשר לומר, כפי שמביא שפתי חכמים בשם מהרש"ל (אות כ) שהתכוון להחזיר את הגר וישמעאל כשוך חמתה של שרה, או עוד יותר פשוט - משום שבמדבר אין ערך לכסף ולזהב, אבל יש ערך והכרח בלחם וחמת מים. <small>(פ' וירא תשמ"ט)</small>
		<b>רש"י ד"ה ותלך ותתע, חזרה לגלולי בית אביה. ע"כ</b>. והוא מפרקי דרבי אליעזר (ל). אבל להלן (כה, א) מדבר רש"י בשבחה, וזה קצת קשה. (פ' וירא תשנ"ט) ור' חזקוני וגור אריה שם שבסוף חזרה בתשובה.
		<b>"...ואת הילד" (ג' פעמים).</b> ולא ידעתי, מדוע אינו נקרא לפחות נער, והרי היה לפחות בן ט"ו שנים (2+13), ואף יש שמציינים שכבר היה בן י"ז שנה. ואולי כדי שלא יהיה צורם כל כך שהכתוב אומר "...שם על שכמה ואת..." (יד). ואולי עוד יותר קשה, מה הפכו פתאם לנער (יז)? <small>(פ' וירא תשנ"ד)</small>
		<b>"...ואת הילד... את הילד... הילד... קול הנער... אל קול הנער... את הנער... את הנער... את הנער".</b> ואכן, מה הפכו לנער? ור' מה גדול אונקלוס שמתרגם את כל הביטויים במלה אחת - הילד הנער (ר' מלונו קטן של ר' עזרא ציון מלמד ז"ל). אך לא כן יונתן בן עוזיאל המתרגם תחילה "ריבא" ואחר כך "טליא". <small>(פ' וירא תשנ"ד)</small>
		והנה עתה ממש ראיתי - בשעת קריאת הגהה של קובץ מאמרי ר' יהודה קיל - הערתו (2) במאמר "על מגילת רות", שבפי אברהם והגר הוא נקרא ילד, אך בפי המלאך - נער. וזה יפה, אך עתה קשה על אונקלוס, למה אינו מקבל אבחנה זו. ואולי זה משום שאין פירושו של ר' יהודה קיל מיישב את האמור בפס' יט - "ותשק את הנער". (פ' וירא תשנ"ז) בשם נחמה ליבוביץ ז"ל ראיתי שלגבי הבורא מוזכר ישמעאל, כמעט תמיד, בכינוי "נער". לגבי אברהם כינויו הוא "בנו". לגבי שרה, ישמעאל הוא בן השפחה האחרת, השנואה, שפחתה המתנשאת. ולגבי הגר, ישמעאל הוא ה"ילד", ואין זה משנה מהו גילו כעת. ור' ספר הדר העולם של הרב איתן שנדורפי עמ' 82, שם מבוארת הפרשיה כולה תוך תשומת לב רבה לכינויים המשתנים.
	@22טו	<b>רש"י ד"ה ויכלו המים, לפי שדרך חולים לשתות הרבה. ע"כ.</b> ור' שפתי חכמים (אות נ) המבאר כוונת רש"י יפה. <small>(פ' וירא תשנ"ו)</small>
		בהכרח כלו המים באיזה שהוא זמן, ומה צריך המדרש לנמק? והרי לא נאמר שכלו במהרה! (פ' וירא תשס"ב) ור' משכיל לדוד שרש"י בא לבאר מדוע כלו המים ולא הלחם, אף שודאי נתן להם אברהם כפי החשבון.
	@22יז	<b>"באשר הוא שם".</b> ראה גמ' ראש השנה טז ע"ב, וראה רש"י כאן ד"ה באשר הוא שם ושפתי חכמים (אות פ) ודבריו לדברים כא, יח (אות נ), וראה מהר"ם שיף לגמ' שם. <small>(פ' נח תש"ד)</small>
		<b>"את קול הנער... אל קול הנער".</b> וקשה לי מדוע שינה המלאך מן המפורש בכתוב, והרי הבדל יש בין לשמוע את ולשמוע אל, וכפי שרש"י מבאר בכמה מקומות. <small>(פ' וירא תשמ"ט)</small>
		ואונקלוס אינו מבחין כאן בין "אל" ו"את". <small>(פ' וירא תשנ"ד)</small>
		ולכאורה קשה מזה הוא הענין כשלעצמו, וכי אמנם מסופר כאן שהגר בכתה (טז), אך על ישמעאל לא מסופר מאומה, כאלו אפילו ציוץ לא השמיע, ומהם אפוא דברי הכתוב? והנה רש"י עוד מרחיב ללמוד (ע"פ בראשית רבה נג, יט) יפה תפילת החולה מתפילת אחרים עליו, ולא ראינו אף רמז לתפילה שכזו. (פ' וירא תשנ"ג) ור' הע' 72 בדעת מקרא בשם ר' מנדיל מווארקה: הרי לא נאמר בכלל שהנער השמיע את קולו, אלא יש צעקה בלי קול, והיא היא הבוקעת שחקים, ורק הבוחן לבות שומע אותה.
		<b>רש"י ד"ה באשר הוא שם, ...אמרו לו, צדיק וכו' (ראש השנה טז ע"ב).</b> מכל מקום, דרשן זה מתעלם מדברי הדרשן לפס' ט, שם מדובר על עבירות כמו ע"ז, ג"ע, ושפ"ד, ואיזה צדיק הוא זה שמיחסים לו כגון דא? ועוד, גם תנחומא יודע שיצא לתרבות רעה (ראה רש"י לפס' יא). (פ' וירא תשס"ב) ובדפוסים ישנים יש כאן הוספה בסוגריים: "ר"ל בענין זה, שאינו ראוי לעונש מיתה בצמא ודו"ק". וכן ברא"ם.
		<b>שם. ...כשהיו מוליכין אותם אצל ערבים, היו ישראל אומרים לשוביהם, בבקשה מכם, הוליכונו אצל בני דודנו ישמעאל וכו'.</b> וקשה לי, אם בלאו הכי הולכום אל בני ישמעאל, מה היה צריך לבקש זאת מידם? <small>(פ' וירא תשנ"ה)</small>
		<b>שם. ...הרוח נכנס בגופו ומת. ע"כ.</b> קשה להבין את התמונה שרש"י מציירה כאן. (א) הרי הבא לשתות פותח את הנוד לפני שמכניס את פייתו לתוך פיו. (ב) כלום מתים מרוח שכזאת. [ולא מצמא, כלו' מאי מכירת מים להם]? <small>(פ' וירא תשמ"ז)</small>
	@22כ	<b>רש"י ד"ה רבה קשת, יורה חצים בקשת. קשת, על שם האומנות, כמו חמר, גמל, צייד. ע"כ.</b> ודומה כאלו הדיבור השני סותר הראשון, שהרי אם נפרש קשת ע"ש האומנות, אין צריך ל"רובה" שכן הקַשת הוא זה שאומנותו בקֶשת. ואמנם קשה להבין אם הדיבור הראשון, שם כאלו רש"י מפרש, קַשת כמו קֶשת. (פ' וירא תשמ"ט) ור' לבוש האורה שיש בפסוק שני תארים לישמעאל: (א) תאר מעשיו, שהיה "רבה" שפירושו "יורה חצים בקשת". (ב) היה אומן ומומחה במלאכתו עד שהיה ראוי להקרא "קשַת" שפירושו בעל קשת. ומלת "ויהי" נמשכת על שניהם, וכאילו כתוב "ויהי רובה ויהי קשת".
	@22כא	<b>רש"י ד"ה מארץ מצרים, ממקום גדוליה שנאמר וכו'.</b> והרבה תמהתי, כיצד זה שהגר ובנה לא חזרו למצרים - אם לא לבית פרעה (ראה למעלה טז, א רש"י ד"ה שפחה מצרית), לפחות ל"מקום גדוליה". (פ' וירא תשס"א) ור' רש"י להלן (כה, א) שאברהם חזר ולקח את הגר (קטורה) אחר מות שרה. ור' חזקוני שם שאמנם בקשה לחזור לגלולי בית אביה (רש"י כא, יד), אך לבסוף לא חזרה. אולי מפני כך לא חזרה עם בנה למקום גדולה במצרים.
	@22כב	<b>רש"י ד"ה אלהים עמך, לפי שראו שיצא משכונת סדום לשלום וכו'</b>. לכאורה היה צריך לומר משכנות סדום. וצריך לבדוק. <small>(פ' וירא תשס"ב)</small>
		גם בדפו"ר גורס "משכונת". <small>(פ' תבוא תשס"ח)</small>
	@22כג	<b>"לניני ולנכדי".</b> ראה מה שכתבתי בס' דברים (ב, כג). <small>(פ' דברים תש"ס)</small>
		<b>"כחסד אשר עשיתי עמך תעשה עמדי ועם הארץ אשר" וגו'</b>. מה פירוש לעשות חסד עם הארץ שבפי אבימלך? (פ' וירא תשנ"ו) ר' רד"ק שהכוונה ליושבי הארץ.
	@22כה	<b>רש"י ד"ה והוכח, נתווכח עמו על כך</b>. וקשה לי, למה לא מלשון תוכחה? ואכן כך מביא בעל "תורה תמימה" (על אתר) מן הספרי בריש פ' דברים. <small>(פ' וירא תשמ"ז, תשמ"ח)</small>
		וקשים דברי ס' הזכרון (מובא בהע' 98 בחומש תורת חיים) שלא היו לו לאבימלך מעשים רעים להוכיחו עליהם. שהרי בסיפא נאמר במפורש: "על אדות באר המים אשר גזלו עבדי אבימלך", כלו' יש כאן על מה להוכיח. (פ' וירא תשס"ב) ור' גור אריה שאין לפרש כאן לשון תוכחה, שאין דרך כבוד להוכיח את המלך.
		<b>"על אדות באר המים אשר גזלו עבדי אבימלך".</b> וזה שאנו אומרים "וקרקע אינה נגזלת" (סוכה ל ע"ב), הרי פירושו שבניגוד למטלטלים העוברים עם גזילתם לרשות הגזלן, הקרקע נשארת במקומה וממשיכה להיות תחת הרשות המשפטית של בעליה, גם אחרי שפלש הגזלן והתיישב בה. <small>(פ' חיי תשנ"ג)</small>
		ושמא באר אינה נחשבת לקרקע אף כי היא בקרקע. (פ' וירא תשס"ב) ור' שו"ת הרא"ש (צה, א) שאם הגזלן משתמש בקרקע עובר לכל השיטות על "לא תגזול", וזה מדין גזילת הפירות וההנאות של הקרקע.
	@22כז	<b>"ויקח אברהם צאן ובקר" וגו'</b>. נראה שאבימלך לא החזיר לידיו את הבארות שעל גזילתן קבל לפניו, והרי זה אופייני לבעלי ברית (פרטנרים) של עמנו גם היום. <small>(פ' וירא תשנ"א)</small>
		לא נאמר, למה ולשם מה נתן אברהם אבינו ע"ה, ולמה לא שאל אבימלך על מתן זה כפי ששאל על מתן שבעת הכבשות (כט). <small>(פ' וירא תשנ"ד)</small>
		ולכאורה צריך לומר שסבר, כי מתנת בקר וצאן מגיע לו, אולי מעין שכר על הסכמתו לישיבת אברהם אבינו שם, אך מתן "שבע כבשת" בנפרד מעורר שאלה. <small>(פ' וירא תשנ"ה)</small>
	@22כט	<b>"שבע כבשת האלה... את שבע כבשת תקח...".</b> מסתבר ששבע כבשות הן יחידת קרבן או מעין זה, שאם לא כן, היה צריך לומר: שבע הכבשת האלה... שבע הכבשת תקח. <small>(פ' וירא תשנ"ז)</small>
	@22ל	<b>רש"י ד"ה בעבור תהיה לי, זאת. ד"ה לעדה, לשון עדות של נקבה. ע"כ.</b> נראה שרש"י מבקש לקבוע לשון "תהיה", אם הוא נוכח זכר, או שמא נסתר נקבה. אם לשון זכר, הרי זה יוסב על אבימלך, אך יקשה לשון "עדה". ואם לשון נקבה, צריך לומר שהכוונה לצאן או להצבתן בנפרד. נראה שרש"י נוטה לאפשרות השניה, שכן הוא מדגיש את לשון הנקבה של "עדה". <small>(פ' וירא תשמ"ד)</small>
		שאלתי את ר' אביגדור נבנצל שליט"א ואמר לי, או על הנתינה או על הצאן - ז' הכבשת, אך שתי האפשרויות אינן נראות לי, שהרי המלה "נתינה" אינה מוזכרת, ואם הכוונה לצאן או לכבשות, צריך לשון רבות. <small>(פ' וירא תש"ן)</small>
		והעיקר, מה רש"י רוצה לבאר בתוספת "זאת"? (פ' וירא תשנ"ד) ור' גור אריה שנאמר "בעבור <b>תהיה</b> לי" בלשון נקבה, וכן "לעדה" לשון נקבה, ואם־כן אין לפרש שדיבר אל אבימלך - "למען תהיה לי" אתה "לעדה", שאם־כן צריך היה לומר לשון זכר "לעד". וכן אין לפרש שהכוונה על הכבשות, שאם־כן היה צריך לומר לשון רבות "תהיינה". אלא הכוונה שתהיה לקיחת הכבשים מאברהם לעדה.
	@22לג	<b>רש"י ד"ה אשל, רב ושמואל, חד אמר פרדס וכו' וחד אמר פונדק וכו'.</b> ואלו בגמ' (סוטה י ע"א) חולקים בזה ר' יהודה ור' נחמיה, וכן הוא בבראשית רבה, וכבר העיר על כך ר' אברהם ברלינר, אך לא יישב. <small>(פ' וירא תשמ"ח)</small>
		<b>שם. ...ומצינו לשון נטיעה באהלים, שנאמר</b> (דניאל יא, מה) <b>ויטע אהלי אפדנו. ע"כ.</b> ולכאורה היה יכול רש"י להביא ראיה מפס' קרוב יותר - "כאהלים נטע ה'" (במדבר כד, ו), אך דומה שאין להקשות על רש"י בכגון דא. <small>(פ' וירא תשנ"ח)</small>
		ובאשר למחלוקת לא אדע מה עניינה, כי בסופו של דבר הנטיעה היא להכנסת אורחים, ומה לי פרדס ומה לי פונדק. (פ' וירא תשס"ד) ור' קרן אורה למסכת סוטה שם.
	@22לד	<b>רש"י ד"ה ימים רבים.</b> החשבון היפה לוקה בכך שאין אנו יודעים, כמה זמן נד אברהם אבינו ע"ה בא"י עד שהתיישב יישוב קבע, וכמובן גם אין אנו יודעים, כמה זמן היה "הלך ונסוע". אמנם רש"י מודע לנדודים, אך אינו קובע להם זמן. <small>(פ' וירא תשנ"ד)</small>
		<b>שם. ...מפני בושה של לוט וכו'.</b> וכמה שכתבתי למעלה (כ, א). <small>(פ' וירא תשנ"ה)</small>
@11כב	@22א	<b>רשב"ם ד"ה אחר הדברים האלה.</b> זכורני איך יצא ר' אהרן ויינשטיין זצ"ל ראש ישיבת בית יוסף (נובהרדוק) בתל־אביב בשצף קצף נגד ההגנה ששיתפה פעולה עם הבריטים (דומה שבנו יחידו היה מאנשי לח"י). היה זה בשנת תש"ד - והסתמך על רשב"ם זה. ואולי היה זה בתש"ה - מ"מ היה זה בראש השנה, לפני קהל ועדה. ולא ידעתי, מה בין בריתו זו של אברהם אבינו ובין בריתו עם ענר אשכל וממרא, אותו אין רשב"ם מתקיף. וקשה להניח שעניין הדורות - ניני ונכדי - הוא ביניהן.
		ועתה נראה שלדברי רש"י (כא, כג ד"ה כחסד וגו') אין זה קשה, שכן הבטיח בברית לא לקחת ארצו ארץ פלשתים שהובטחה לו (ר' רשב"ם). ואולם, הרי הבטיח רק לג' דורות, וה' אמר לו "ודור רביעי ישובו הנה" (למעלה טו, טז). (פ' וירא תשנ"א) גם נראה שהדגש שם ברשב"ם הוא בייחס לויתור על ארץ פלישתים הנמצאת בגבולות ארץ־ישראל. העקידה, לשיטתו, באה כעונש על מסירת שטחי ארץ־ישראל, דבר שלא נעשה בברית עם ענר אשכל וממרא. ועוד: איסור כריתת ברית הוא דווקא עם עובדי עבודה־זרה (רמב"ם עבודה־זרה י, א) ונראה שענר אשכל וממרא לא עבדו עבודה־זרה, וכפי שביאר רש"י שם (יד, יג ד"ה בעלי ברית אברם) שהשיאו לאברם עצה על דבר המילה ויותר מבואר בהעמק דבר שכתב "והם בעלי ברית אברם, אמונת אברם, ברית הוא כנוי על אמונה... וגם המה בטחו בה' המפליא לעשות" (מפי הרב איתן שנדורפי, ור' עוד בספרו הדר העולם עמ' 108-125).
		בעל "תורה תמימה" (אות א) מביא שאלה יפה בשם מפרשים - איך לא חש הקב"ה כביכול שלא יוסיפו המרננים לומר, מאבימלך נתעברה, להביא ראיה ממעשה העקידה שאמנם כן הוא, כי לו היה אברהם אביו, לא היה שליט ברוחו לשחוט את בנו וכו'. אלא שתירוצו היפה הוא רק יפה, אבל לא תירוץ לקושי', כי היאך ידעו הגויים - והם המרננים - שאם היה יצחק נולד מאבימלך היה פסול לקרבן. <small>(ראש השנה תש"ן)</small>
	@22ב	<b>"ולך לך".</b> בלשון שבו פותח נסיון הראשון של אברהם אבינו ע"ה, בו גם פותח נסיונו העשירי, האחרון. <small>(פ' ויצא תש"ן)</small>
	@22ג	<b>"וישכם אברהם בבקר"</b>. הגרא"י קוק ("עולת ראיה", עמ' פו) לומד משינתו של אברהם אבינו ע"ה על אמונתו הצרופה. נזכרתי בדברי ר' אביגדור נבנצל שליט"א על שינת פרעה (שמות יב, ל) וראה מה שכתבתי שם. <small>(פ' וירא תשס"ז)</small>
		<b>"ויקח [אברהם] את שני נעריו אתו ואת יצחק בנו".</b> כאלו שני נעריו עיקר ויצחק טפל, ובעלי הטעמים תיקנו במקצת. וצ"ע. (ראש השנה תשס"א, קדומים) וראה רש"ר הירש שביקש אברהם לומר לבנו מה שיותר מאוחר.
		<b>רש"י ד"ה ויחבש, ...שהאהבה מקלקלת את השורה. ע"כ.</b> לכאורה אפשר לפרש "השורה" - הראייה. וראה להלן (מט, כב). <small>(פ' וירא תשס"א)</small>
		<b>רש"י ד"ה את שני נעריו, ישמעאל ואליעזר, שאין אדם חשוב וכו'.</b> והקשה עדו שי' והרי ישמעאל גורש מבית אברהם. ועניתיו מיניה וביה שרש"י צריך להניח, שאחר שנים חזר ישמעאל לבית אביו (כי הרי עברו ל"ד או לפחות כ"ד שנים) או שהיה בא מזמן לזמן לבקר־לכבד את אביו, וכן הזדמן גם סמוך לפני העקידה. ואחר מצאתי בפרקי דרבי אליעזר (לא) שכשהגדיל חזר לבית אברהם, וברוך שכיוונתי. <small>(פ' וירא תשמ"ט)</small>
	@22ה	<b>"שבו לכם פה עם החמור".</b> זכורני שתירגמתי פעם מאמר יפה - אם איני טועה, של הרב ד"ר משה אויערבך - על יחסי חז"ל אל הנכרי. היה זה לפני הרבה שנים, כשר' מרדכי ברויאר התכוון להוציא קובץ מאמרים מפרי עטם של רבני אשכנז כדי להצילם מן האבדן. אך לפי שעה נדחתה הוצאת הקובץ, וחבל. מכל מקום, נושא היחס אל אומות העולם חייב טיפול. <small>(פ' וירא תש"ס)</small>
		<b>"שבו לכם פה עם החמור"</b> - עם הדומה לחמור (יבמות סב ע"א). וקשה לי, והרי מדובר בישמעאל ובאליעזר, ראה רש"י למעלה (ג, ד"ה את שני נעריו), ואם כן, כיצד שייך לומר עליהם עם הדומה לחמור? ושמא מיחסים חז"ל כאן לאברהם אבינו רגע של יוהרא - הנה הם לא ראו את הענן הקשור על ההר (רש"י ד, ד"ה וירא את המקום), ומכל מקום, אחרי מעשה העקידה נאמר "וילכו יחדיו אל באר־שבע" (יט). <small>(פ' וירא תשמ"ג)</small>
		וראה בחומש "תורה תמימה" (אות יא) ביאורים שונים לדרך דרשת מסקנה זו, ועם זאת קשה להסב את הדברים על ישמעאל ואליעזר, כי הנה ישמעאל בן אברהם היה, והוא נתברך מפי הקב"ה כמה פעמים, ועל אליעזר נאמר (יומא כח ע"א) שדולה ומשקה מתורת רבו לאחרים, וכי הוא מושל בתורת רבו (שם), וגם קפצה לו הדרך (סנהדרין צה ע"א). ומהתנהגותו לומדים הלכות דרך ארץ (בבא קמא צב ע"ב). ומאד איני אוהב את התירוץ הקל - מי שאמר זה לא אמר זה. <small>(פ' חיי שרה תשמ"ט)</small>
		ועוד באשר לאליעזר, אפילו הלכה לומדים ממנו (ראה להלן כד, נב ד"ה וישתחו ארצה), ועליו נאמר "יפה שיחתן של עבדי אבות לפני המקום מתורתן של בנים" (להלן שם, מב רש"י ד"ה ואבא היום). וקשה לתלות יחס זה בדברי המדרש שרש"י מביאם להלן (שם, לט ד"ה אלי לא תלך האשה) "...בני ברוך ואתה ארור" וכו'. <small>(פ' חיי תשמ"ט)</small>
		ובהיותנו בהונקונג בשבת פ' חיי שרה לא יכולתי להתחמק מלאמר דבר תורה בפני המסובים, ואמרתי בערך כך: התשובה לשאלתם של יפי הנפש, כיצד אפשר לומר "עם הדומה לחמור" על יצורי אנוש, היא בתיבה "יחדו" השלישית (פס' יט) שבפ' העקידה. "יחדו" היא המילה המנחה שבפרשה. פעמיים היא מוסבת על אברהם ויצחק בלבד, ובשלישית גם על בני לוויתם. יש ש"יחדיו" מוגבל ליחידים, כאשר המטרה היא הפיסגה, או אז אין מקום לאחרים אלא לבני עליה בלבד, ועל כן יכול היה אברהם לומר־לחשוב: עם הדומה לחמור. כי אז אפי' ישמעאל ואליעזר הם כאלה. כעבור הפיסגה, בדרך השגרה, בדרך "אל באר־שבע" כולל "יחדיו" גם את ישמעאל ואליעזר, ואז לא שייך לומר עליהם "עם הדומה לחמור". (פ' חיי שרה תשנ"ב) ור' מקור דרשת חז"ל זו במסכת יבמות סב ע"א, שם הגמרא לומדת שלעבד כנעני אין יחוס בן ואב מכך שאמר אברהם לנעריו שאחד מהם היה אליעזר עבדו (דרשת הגמרא מתייחסת רק לאליעזר): "שבו לכם פה עם החמור", ולשון "עִם החמור" נדרש כאילו כתוב "עַם", עַם הדומה לחמור, הרי שיש צד של דמיון בין עבד ובין בהמה וכשם שאין קשרי יחוס בין חמור לזרעו כך אין קשרי יחוס בין עבד לזרעו. נמצא שדרשה זו מתייחסת רק לאליעזר עבד אברהם ולא לישמעאל, ואין כוונת הדרשה אלא ללמד שאין קשרי יחוס בין עבד לזרעו. ור' אוה"ח הק' למעלה (טז, ה) ולהלן (כה, ו) שישמעאל וזרעו קנויים לנו קנין גמור, הרי שגם הוא עבד. (הרני הרב איתן שנדורפי שי').
	@22ו	<b>"...ויקח בידו את האש ואת המאכלת... ויאמר יצחק... הנה האש והעצים" וגו'.</b> ביום ב' דראש השנה שאלני ידידי ר' שמואל פוירשטיין על השוני בין תיאור הכתוב ותיאורו של יצחק - כאן מאכלת וכאן עצים ולא ידעתי תשובה במקום. וסיפרתי לממן שתי' וענתה מיד שאת הסכין־המאכלת אין נושאים בגלוי, ונראים הדברים. <small>(ראש השנה תשנ"ג, קדומים)</small>
		עם זאת יש מקום לשאול, בשביל מה היה צריך לקחת עצים, והרי היה שם סבך, כלו' עצים (יג), אלא שעדין לא ידע את המקום. <small>(פ' וירא תשנ"ג)</small>
		כשסיפרתי תשובתה של ממן לר' יהודה קיל, חשב לכלול אותה בפירושו דעת מקרא, ונראה. עכ"פ, הבוקר ראיתי בסליחות ליום ח' בתשרי סליחה "אל הר המור", ושם בא המשפט: מאכלת שנונה מרוטה לטבח, נדנה נתן להעבירו באבח (הרג), כלו' הפייטן שאל את שאלתו של ר' שמואל פוירשטיין ונתן התשובה של ממן שתי'. ואכן ראוי לנצל יותר את הפיוטים לפרשנות המקרא, שהרי לא קוטלי קנים היו הפייטנים. <small>(פ' האזינו תשנ"ו)</small>
		ועתה ראיתי שגם הרב זלמן סורוצקין ב"אזנים לתורה" מעלה את השאלה, ותשובתו - כדי שיצחק לא יבעת. <small>(פ' וירא תשס"ב)</small>
	@22ח	<b>רש"י ד"ה יראה לו השה, ...ואף על פי שהבין יצחק שהוא הולך להשחט, וילכו שניהם יחדיו, בלב שוה. ע"כ.</b> וקצת קשה לי שרק לפס' הקודם כתב רש"י (ד"ה וילכו שניהם יחדו) "היה הולך ברצון ושמחה כיצחק שלא היה מרגיש בדבר". (פ' וירא תשס"א) אלא חזר הכתוב ואמר "וילכו שניהם יחדו" ללמד שבחו של יצחק, שאף שהבין שהוא יעלה לעולה הלך ברצון כמו אברהם, שעליו כבר למדנו למעלה (ו) שהלך ברצון ושמחה.
	@22ט	בסליחות אנו אומרים "כמו שענית ליצחק בהר המוריה". ולא ידעתי, מה התפלל שם, שאם תאמר שהתפלל להינצל, הרי זה לפחות יצמצם את זכותו שלו, ואם התפלל להתקבל כקרבן לה', הרי לא נתקבל ולא נענה. ושאלתי את ר' יהודה קיל שרצה לדחות במעין אין משיבין על הדרוש־על הפייטן, אך דומה שפייטן אשר משלים תפילה־תחינה שבגמרא, אין לבטלו כך, וקיבל טענה זו. (פ' וילך תשנ"ו) תפילתו של אברהם אבינו ע"ה בהר המוריה מופיעה בירושלמי למסכת תענית פ"ב ה"ד: "רבי ביבי אבא בשם רבי יוחנן: אמר אברהם לפני הקב"ה. רבון העולמים, גלוי וידוע לפניך שבשעה שאמרת לי להעלות את יצחק בני היה לי מה להשיב לפניך: אתמול אמרת לי (בראשית כא, יב), כי ביצחק יקרא לך זרע, ועכשיו את אומר (שם כב, ב) והעלהו שם לעולה?! חס ושלום, לא עשיתי כן, אלא כבשתי את יצרי ועשיתי רצונך. כן יהי רצון מלפניך ה' אלהי, שבשעה שיהיו בניו של יצחק בני נכנסים לידי צרה ואין להם מי ילמד עליהם סנגוריא, ה' יראה (שם, יד), את נזכר להם עקידתו של יצחק אביהם ומתמלא עליהם רחמים". ובאשר לתפילת יצחק ראה מחזור ספרדי המבואר לראש השנה עם הפירוש המפורסם אהלי יעקב להרה"ג רבי יעקב יצחקי זצוק"ל עמ' 60 שהביא דברי אברבנאל לפרשתנו ודחאם והביא פירוש "כל בו" על פיוטו של רבי אלעזר הקליר הנאמר בזכרונות דר"ה: <b>"עתרו לראיה ולזכות יזכור".</b> עתרו - תפלתו שהיה מתפלל בשעת העקידה, כשלקח אביו הסכין התפלל על ההריגה, ערך העצים התפלל על השריפה, עקדו על־גבי העצים התפלל על הסקילה, תפשו בגרונו התפלל על החניקה, ותפילה זו תהא <b>לראיה ולזכות</b> - לישראל אם נתחייבו בד' מיתות. וראה עוד שם <small>(הראני ר' יחזקאל פוקס שי').</small>
	@22יא	<b>"...אברהם אברהם".</b> ולא "אברהם" (פעם אחת) כמו לעיל (א). כלום זה משום ששם הקב"ה הוא הקורא וכאן - המלאך? או שמא יש כאן לשון חיבה יותר, אחר שעמד בנסיון הקשה? (פ' וירא תשנ"ו) ור' כלי יקר שקראו כן רק לאחר שעמד בנסיון.
	@22יז	<b>רש"י ד"ה והרבה ארבה, אחת לאב ואחת לבן. ע"כ</b>. וצ"ל שהכוונה לאמור להלן (כח, א). <small>(פ' וירא תשמ"ט)</small>
	@22יט	<b>"וישב אברהם אל נעריו".</b> כשלמדתי עם אתי ועדו שי', שאל אחד מהם - יצחק היכן היה? אמרתי להם שכבר שאלו כן במדרש, ראה בראשית רבה נו, כ - "שלחו אצל שם ללמוד ממנו תורה". <small>(פ' בשלח תש"ן)</small>
		וראה דעת זקנים מבעלי התוספות המשווים אי־איזכורו של יצחק כאן לשאלת היעלמם של חנניה מישאל ועזריה אחר שאירע להם נסם שלהם. וראה תרגום יונתן בן עוזיאל התופס כנראה כאחת הדעות לגבי חנניה וחבריו (סנהדרין צג ע"א). <small>(פ' וירא תשנ"ד)</small>
		וראה מה שכתבתי להלן (כג, ב). <small>(פ' חיי שרה תש"ס)</small>
		<b>"וילכו יחדו אל באר־שבע".</b> דומה שיש כאן ביטוי לענותנותו הרבה של אברהם אבינו ע"ה. "יחדיו" עכשיו, אחרי עמידה בנסיון הקשה ביותר ואחרי גילוי שכינה, "יחדיו" כמו למעלה (ו), ור' רש"י שם, אע"פ ש"יחדיו" שבכאן כולל גם את הנערים. <small>(ראש השנה תשל"ז)</small>
		- ובהמשך, עי' העמק דבר לדברים (ה, כז), ודומה שיש הקבלה בין הדברים. כאן - הליכה יחד עם נערים אחרי שעת התעלות מאין כמוה לפרט, ושם מעין זה לגבי האומה. והמסקנה היא שאין הליכה מתמדת בפסגות, וזוהי דרך היהדות: שעה אחת עקידת יצחק, ומיד לאחר מכן, עם עם הדומה לחמור. שעה אחת של גילוי שכינה וקבלת התורה, ומיד לאחר מכן שובו לכם לאהליכם, לחיי הבשרים, כטבע אנוש. <small>(פ' ואתחנן תשל"ז).</small>
		ועתה מצאתי שרש"ר הירש בפירושו כאן הולך בכיוון זה, לגבי אברהם אבינו ע"ה. <small>(פ' וירא תשמ"ו)</small>
	@22כ	<b>רש"י ד"ה גם הוא, ...אף אלו ח' בני גבירות וד' בני פלגש. ע"כ.</b> הניחא לשון רבים שאצל יעקב, שהרי שתי נשים ושתי פילגשים היו לו. אבל לנחור היתה רק אשה אחת מלכה, והיא ילדה ח' בנים, ולמה אפוא לשון "גבירות"? (פ' וירא תשס"ב, יום א' דפ' חיי, ממן שתי' בבית־חולים)
	@22כג	<b>"ובתואל ילד את רבקה".</b> קצת תמוה שאין הכתוב מזכיר כאן את לבן, בו מדובר כל כך הרבה בפרשיות הבאות. <small>(פ' וירא תשס"ג)</small>
		<b>"...שמנה אלה ילדה מלכה" וגו'.</b> לכאורה מקומו של משפט זה לפני הרישא - "ובתואל ילד את רבקה", ועכ"פ זהו שיעורו. (פ' וירא תשנ"ו) ור' נחלת יעקב שהקדים הכתוב את הולדת רבקה לשמונה התולדות שילדה מלכה, וכן לא הזכיר הכתוב את תולדות אחי בתואל "עוץ ובוז", שהיו גדולים ממנו ובודאי כבר הולידו, וכן אין הכתוב מזכיר את לבן גדול מרבקה (כמשתמע להלן כד, כט-נה). כל זאת כדי להעלות על נס את הולדת רבקה אשת יצחק, מאמהות בית ישראל. ור' רמב"ן על אתר.
@11כג	@22א	<b>"...חיי שרה...".</b> וזהו שם הפרשה, אף כי עניינה הראשון הוא דוקא מות שרה. ובדומה לכך פ' ויחי שעניינה הוא מות יעקב אבינו ע"ה. ושמא זה ללמדנו שצדיקים במותם נקראים חיים? (פ' חיי תשנ"א) וכן מבאר הרבי מליובאוויטש (לקוטי שיחות חט"ו עמ' 145).
		ואולי זה סתם ענין לישנא מעליא של העם, שהרי שמות הפרשיות לא נקבעו "מלמעלה". <small>(פ' חיי תשנ"ד)</small>
		<b>רש"י ד"ה ויהיו חיי שרה מאה שנה ועשרים שנה ושבע שנים</b>, <b>לכך נכתב שנה בכל כלל וכלל, לומר לך שכל אחד נדרש לעצמו, בת ק' כבת כ' לחטא, מה בת כ' לא חטאה, שהרי אינה בת עונשין וכו'.</b> והוא על־פי בראשית רבה (נח, ד).
		ויש לברר, למה לא תהא בת עונשין בי"ב, כמו בן בי"ג שנה, שבהגיעו לי"ג אומר אביו - עם או בלי שם ומלכות - ברוך שפטרני מעונשו שלזה. וראה שפתי חכמים (אות ג) שמבחין בין לפני ואחרי מתן תורה, לפני - בן ק', אחרי - בן כ'. ומכל מקום קשה לשון רש"י: "מה בת כ' לא חטאה שהרי אינה בת עונשין, אף בת ק' לא חטאה", והרי יש להבחין בין עשיית חטא וחיוב בעונשין. <small>(פ' חיי שרה תשמ"ז)</small>
		ולפי לשון רש"י צריך לומר שמעשה חטא של מי שאינו בר עונשין אינו חטא, וזה קצת קשה לקבל. <small>(פ' חיי תשמ"ט)</small>
		ודומה שהעיקר הוא כ"פירוש מהרז"ו על אתר שם במדרש, והוא שנתחלפו הדברים מן הגירסה שבילקוט תהלים (לז) "בת ק' כבת כ' לנוי, ובת כ' כבת ז' לחטא", ולפי זה אין כל קושי. ואולם לפי רש"י שלפנינו גם קשה, למה שינה מלשון המדרש וכותב "...לא חטאה", במקום "לחטא" שהוא לשון נוח יותר להבנה.
		ולענין גיל העונשין עיין שבת (פט ע"ב) "כמה שנותיו של אדם? שבעים שנה. דל עשרין דלא ענשת עליהן" וכו', וראה שם רש"י ד"ה דל עונשין שבית דין של מעלה אין עונשין עד עשרים שנה, שכן מצינו בדור המדבר שלא ענש הקב"ה אלא מעשרים שנה ומעלה.
		וראה גור אריה שגילה הכתוב שאף לפי דיני שמים אשר על כל דבר יבא במשפט אם קטן אם גדול, לא חטאה מאומה. על אחת כמה וכמה שלא חטאה בעבירות חמורות שדנים אף בדיני אדם.
		וראה רא"ם המפרט, ונראה שאף הוא גורס "לחטא", כבמקור. ובאשר לעצם הלימוד, הוא סובר שהוא מלשון "שני חיי שרה", כרמב"ן. וראה גם "לבוש האורה" ורא"ם כאלו סותר עצמו באשר למלים הנדרשות.
		וראה עוד רש"י להלן (כה, ז ד"ה מאת שנה) שדורש שם מעין הדרשה שבכאן. ומנוסחו שם "ובן ע' כבן ה' בלא חטא" משמע כגירסת ילקוט תהלים, וכדברי מהרז"ו הנ"ל, ועכ"פ גורס שם "בלא חטא" ולא "לא חטא".
		ומעניין שלפס' באשר לשנותיו של ישמעאל (כה, יז) אין רש"י אומר מאומה. (פ' חיי תשנ"ד) ור' מדרש רבה (סב, ח) שמנה הכתוב שנותיו מפני שכיבד את אביו.
		ורק עתה שמתי לב שאונקלוס מתרגם בפשטות נפלאה: מאה ועשרין ושבע שנין, וכן בשנות אברהם וכן בשנות ישמעאל, וממילא אין כל מקום לדרשה כל שהיא, וגם לא לשאלה, מה הבדל ביניהם שכאן דורשים ושם אין דורשים. (פ' חיי תשנ"ה) ור' כתב סופר על אתר.
	@22ב	<b>"ותמת שרה" וגו'.</b> הכתוב מאריך כאן בנושא זה בעיקר משום חלקת קבורתה. קצת דומה לאיזכור מות רחל אמנו (להלן לז, טז ואילך). אבל הכתוב אינו מזכיר כלל את מותן של רבקה ושל לאה אמנו. ובעוד שלגבי העלמת מות רבקה יש נימוק (לה, ח רש"י ד"ה תחת האלון), אין כל נימוק על העלמת מותה של לאה. (פ' וישב תשמ"ט) ור' זהר (ח"א קנח) שכל מעשי לאה בהסתר הם, ולכן לא נזכרה מיתתה בתורה ולעומתה מיתת רחל כן נזכרה, ועוד: לאה נסתרה במערת המכפלה ורחל נקברה על פרשת דרכים. ולגבי רבקה ר' פסיקתא רבתי (יב, כב) שכשמתה רבקה הוציאו אותה בלילה, והיא צוותה כן. אמרה, יעקב הצדיק בני אינו כאן, יצחק הצדיק בעלי יושב בבית מפני שכהו עיניו, יוציאוני ביום ויהא רשע זה (עשו) הולך לפני מיטתי ויהיו אומרים, אוי מן הדד שזה הניק. לכן ציותה להוציאה בלילה, ולא נכתב מיתתה.
		<b>רש"י ד"ה בקרית ארבע, ...ד"א על שם ארבעה זוגות שנקברו שם וכו'.</b> ואם כך צריך לומר שנקראת כך על שם העתיד, ואין זה יוצא דופן. <small>(פ' חיי תשנ"ז)</small>
		מעניין שכאן אין מעירים שזה ע"ש העתיד, כפי שכן מעיר "גור אריה" להלן לדברי רש"י לפס' ט ד"ה המכפלה. (פ' חיי תשס"ה) ור' נזר הקודש על מדרש רבה שזהו מפלאי השי"ת ששם שֵמות בארץ, שסיבב שתקרא העיר כן על שם ארבע זוגות הצדיקים העתידים להקבר שם.
		<b>"ויבא אברהם לספד לשרה ולבכתה".</b> ויצחק היכן היה? כלום אין זה מחובתו לספוד לאמו? ושמעתי מפי ר' שמעון שוואב שליט"א בהספידו למו"ר ר' יונה מרצבך זצ"ל שיצחק לא הכיר את אמו אלא לעת זיקנתה, ועל כן לא יכול היה לספוד לה כראוי, כמו אברהם אבינו ע"ה שהכירה מנעוריה. <small>(מרחשון תשמ"א)</small>
		ואולם אם אמנם רק אברהם בא מבאר־שבע לשמע מות שרה, ואלו יצחק הקדימו לבוא לחברון, מקום מושבם אז, הרי זה פשוט, שאין הכתוב מספר אלא על מי שבא מרחוק. ור' רמב"ן על אתר. <small>(פ' ויצא תשמ"א)</small>
		ור' רבינו בחיי בפירושו, ור' תרגום יונתן בן עוזיאל למעלה (כב, יט), ואז פשוט יצחק אבינו לא ידע על מות אמו ולא היה נוכח. <small>(פ' חיי שרה תשמ"ו)</small>
		ולפשוטו של מקרא, ר' ראב"ע לעיל (כב, יט) ד"ה וישב אברהם שכתב: ולא הזכיר יצחק, כי הוא ברשותו, ותנהו גם לכאן. <small>(פ' חיי תשמ"ז)</small>
		<b>רש"י ד"ה ויבא אברהם, מבאר־שבע. ע"כ.</b> בעוד שעל דברי רש"י קשים דברי רמב"ן, קשה על דברי רמב"ן, לענ"ד, שאין הכתוב מזכיר בשום מקום על שינוי מגורי אברהם מבאר־שבע לחברון. ועוד: אם אמנם אברהם בא מבאר־שבע ממסע לצורכו לשם, כדברי רמב"ן, מה איכפת לי מנין בא כדי לפרטו. ומסתבר כדברי רשב"ם על אתר ששייך לשון בא גם כשלא בא ממקום אחר. <small>(פ' חיי תשנ"ו)</small>
	@22ד	<b>רש"י ד"ה גר ותושב אנכי עמכם, ...אם תרצו, הריני גר, ואם לאו, אהיה תושב ואטלנה מן הדין, שאמר לי הקב"ה, "לזרעך אתן את הארץ הזאת" (יב, ז). ע"כ.</b> ולא ידעתי, איזה דין הוא זה, והרי יוכלו לומר לו, לזרעך - כן, אך לך - עדיין לא (ראה רש"י למעלה יג, ז). <small>(פ' חיי תשמ"ו)</small>
		ועוד: למה דבורו של הקב"ה לאברהם יחייב אותם - את בני חת - לתת לו קרקע. ולבסוף, מי אצל בני חת יפסוק דין לטובתו? (פ' חיי תשס"א) ור' נחלת יעקב שישיבת העממים בארץ לאחר שכבר נתנה הקב"ה לאברהם ולזרעו, היתה כמו הנותן שדהו מתנה לחבירו ואומר לו "אחריך יזכה בו פלוני", שגוף הקרקע קנוי לשני מיד, והראשון אוכל פירות (עיין בבא בתרא קכה ע"ב), הרי שאף קודם שזכה אברהם בישיבת הארץ ואכילת פירותיה, כבר זכה בגוף הקרקע מיד, לכן אמר לבני חת "בדין אטלנה", שהרי קבורת המת היא שימוש בגוף הקרקע, ורק לגבי מרעה הארץ־אכילת פירות, עדיין לא זכה בה.
	@22ו	<b>"שמענו אדני... שמעוני ופגעו לי... לא אדני שמעני... לו שמעני... אדני שמעני... וישמע אברהם".</b> שמעתי מפי הרב ד"ר יוסף תבורי בבית הכנסת הדתי לאומי בהר נוף כשהיינו אצל רחל דביר, שהפועל שמ"ע הוא המלה המנחה בפרק, אך משום מה לא שמעתי את מסקנתו מעובדה זו. שמיעה הדדית של שתי האוכלוסיות שבחברון (להבדיל) היא לכאורה עניין אוטופי. אבל יש כאן פנייה אל אברהם לשמוע, ולבסוף אכן "וישמע אברהם".
		<b>דומה שיש עוד מלים מנחות בפרק זה: "אחזת קבר... במבחר קברינו קבר את מתך... לאחזת קבר... השדה נתתי לך והמערה... כסף השדה... ארץ ארבע מאות שקל כסף... ויקם שדה עפרון... לאחזקת קבר.</b> יש כאן בתחילה ובסוף לשון "אחוזת קבר" ובאמצע כל מיני ביטויים אחרים, אך אחוזת קבר הוא סוף פסוק. <small>(פ' חיי תשנ"ז)</small>
		<b>רש"י ד"ה לא יכלה, לא ימנע, כמו "לא תכלא רחמיך" וכו'.</b> וקצת קשה שלא מפריע לו לרש"י שבשתי הדוגמאות שהוא מביא השורש הוא כל"א (באלף) ולא כל"ה (בה"א), כמו כאן. אך יותר קשה מזה הוא, למה אינו מוכיח משני פסוקים קרובים שבהם השורש הוא כל"ה, השוה להלן (כד, טו, יט, כב ומה). (פ' חיי תשס"ב) ור' גור אריה שאף שכאן נכתב בה"א ואלו באל"ף, אין חילוק ביניהם, כיוון שבאים זה תחת זה.
	@22ז	<b>"...וישתחו לעם הארץ לבני חת".</b> קצת תמוה, מדוע אין רש"י אומר כאן: "תעלא בעידנא סגיד ליה" (דהיינו, אף השועל השפל. כששעתו מצלחת אז תשתחווה לו ותכבדהו), כמו שהוא אומר למטה (מז, לא) בריש פ' ויחי, והרי עם הארץ חתי הוא "תעלא" גדול מיוסף שהיה מלך משנה של מצרים! <small>(פ' חיי תשנ"ז)</small>
		ומה גם שכאן כופל הפס' (יב) - "וישתחו אברהם לפני עם הארץ". <small>(פ' חיי תשנ"ז)</small>
	@22ט	<b>רש"י ד"ה בכסף מלא, שלם כל שוויה וכו'.</b> ניקודה של התיבה "שלם" לא ברור לי. <small>(פ' חיי תשנ"ה)</small>
		ובחומש "רב פנינים" גירסה פשוטה: אשלם כל שויה, ואתי שפיר. <small>(פ' חיי תשנ"ז)</small>
		וכך גם ב"מלכה של תורה". אך לא כך בדפו"ר. <small>(חיי תשס"ה)</small>
	@22טז	<b>"וישמע אברהם" וגו'.</b> מסתבר שהכוונה לומר, כי אברהם שמע היטב את המסתתר מאחורי דברי עפרון, וכפי שמוכיח ההמשך, כלו' שמע במשמע הבין.
		ועוד, בפרקי דרבי אליעזר (לו) מסופר שאברהם כרת ברית עם החתים, ראה שם, וראה רש"י דברים (יב, יז) המזכיר שם ענין זה. וקשה לי, למה אין רש"י מזכיר זאת כאן, והרי זה מקומו, ומה גם שבדעת "בית הגדול" (על פרקי דרבי אליעזר) נדרש הדבר מן "וישמע אברהם... וישקל אברהם". <small>(פ' ראה תשמ"ט)</small>
		שאלה אחרת היא למה ברית זו "כשרה", כמו זו שעם ענר אשכל וממרא, ושלא כברית עם אבימלך, ראה רשב"ם למעלה (כב, א). <small>(פ' חיי תשנ"ד)</small>
		ואולי משאין בה משום ויתור - ולוא זמני - על אדמת ארץ ישראל, וייתכן שזה עיקר דברי רשב"ם שם. (פ' חיי תשנ"ו) ותוספות במסכת יבמות כג ע"א ד"ה ההוא כתבו: "שציווה הכתוב שלא לכרות להם ברית שלום שלא להכותם כדי לכבוש את ארץ ישראל", וכיון שברית זו של אברהם לא הפריעה לכיבוש הארץ, שכן גם לולא הברית היו ישראל מנועים מלכבוש את מקום המקדש הרי שלא היה בה איסור. ור' עוד בספר הדר העולם של הרב איתן שנדורפי עמ' 146.
	@22יז	<b>רש"י ד"ה ויקם שדה עפרון, תקומה היתה לו וכו'.</b> וקצת קשה לי שלכאורה היה מקום לומר כך כשהכתוב חוזר - לכאורה ללא כל הכרח - על הביטוי "ויקם השדה, בפס' כ. וצ"ע. <small>(פ' חיי תשס"ה)</small>
	@22כד	בכל הפרק הארוך אין שמו של עבד אברהם מוזכר, ולוא פעם אחת. לא כן באשר לרבקה, המוזכרת בשמה מיד עם הופעתה - "והנה רבקה יצאת" (טו). מסתבר שהכתוב מבקש להראות בזה שניים, האחד - נאמנותו המוחלטת של אליעזר שפעל כשליחו של אברהם אבינו ע"ה, בניגוד לאינטרס האישי שלו (שהרי ביקש להשיא ליצחק את בתו שלו, ר' רש"י (לט), כלו' שהוא לא הופיע בעניין זה כאישיות עצמאית. והאחר - רבקה היא העומדת במרכזו של העניין, ועל כן היא נקראת בשמה מיד. <small>(פ' חיי תשמ"ח)</small>
		אך ר' להלן (כט, יא ד"ה ויבך). <small>(פ' ויצא תשמ"ח)</small>
@11כד	@22א	<b>ראב"ע ד"ה ברך את אברהם בכל, באורך ימים ועושר וכבוד ובנים, וזו כל חמדת האדם. ע"כ.</b> ניסוח ביטויי אושר כאלה סמוך אחר קבורת אשתו מתמיהים לא מעט. <small>(פ' חיי תשנ"ו)</small>
	@22ב	<b>רש"י ד"ה תחת ירכי, לפי שהנשבע צריך... והמילה היתה מצוה ראשונה לו ובאה לו על ידי צער והיתה חביבה עליו ונטלה. (ור"ל מה שלא אמר תחת ירכך וה"ל להשביע העבד במילתו לפי ששל אברהם היתה ראשונה לו קודם מילת העבד וק"ל). ע"כ.</b> ודאי שהתוספת שבסוגריים בחומש "רב פנינים" אינה נכונה, שהרי היא מנוגדת לכתוב בסוף פ' לך (יז, כג-כז), משם יוצא שתחילה מל את בני ביתו ורק אחר כך את עצמו, וכך גם מסתבר, כי איך יוכל למול מאות זכרים אחר שמל עצמו. אך עצם הדרשה קצת קשה - לשם מה ריבוי הטעמים? ומכל מקום חולק כאן רש"י על זה שאומר כי אברהם אבינו ע"ה קיים את כל המצוות כולן (בראשית רבה סד, ד וברש"י להלן כו, ה), והציון למס' שבועות לח ע"ב הוא משום ששם נאמר "צריך לאתפושי חפצא בידיה". <small>(פ' חיי תש"ן)</small>
		ועכ"פ אין המלה "ראשונה" במקומה. ממה נפשך - או יחידה או אחת מני רבות <small>(פ' חיי תשנ"ח)</small>
		ופשוט הוא לומר - מפני שהיתה זו המצוה היחידה. ובאשר לסדר המלה, אם מל תחילה עצמו או תחילה את ב"ב ראה בסוף פ' לך לך אצל רמב"ן ו"אור החיים" הק'. וראה מסורת המדרש לבראשית רבה שם (אות ו-ז) מראה מקום לזה - יומא כח ע"ב. קידושין פב ע"א. (פ' חיי תשס"ג) ור' גור אריה שאמנם קיים אברהם את כל התורה כולה, אך המצוה הראשונה עליה נצטווה היתה המילה.
	@22ג	<b>"ואשביעך... אשר לא תקח אשה לבני מבנות הכנעני" וגו'.</b> טעמים רבים נאמרו באשר לסיבת רצון אברהם אבינו ע"ה שלא לקחת לבנו אשה מארץ כנען, ודומה שרק רש"י מתעלם משאלה זו. רשב"ם - דווקא ממשפחתו, רמב"ן - לא מזרע כנען שהוא ארור (ואלו היתה לו בת, לא היה לו למי להשיאה), ר"ע ספורנו - לא מצא בכנען הגונה לו, "אור החיים" הק' - כדי למנוע נישואין עם בת אליעזר שהוא מזרע כנען. <small>(פ' חיי תשמ"ח)</small>
		והנה להלן (ח) אומר רש"י (ד"ה ונקית משבועתי) וקח לו אשה מבנות ענר אשכל וממרא (ע"פ קידושין סא ע"ב), והרי גם הם מעמי כנען היו! (פ' חיי תשמ"ט) ור' רא"ם וגור אריה שכשהשביע אברהם את אליעזר עבדו על בנות הכנעני הוסיף לו "אשר אנוכי יושב בקרבו" לרבות "בנות ענר אשכול וממרא" בעלי בריתו. לכן אמר "ונקית משבועתי זאת" כלומר לא מכל השבועה אלא מהתוספת האחרונה, מבנות ענר אשכול וממרא ולא משאר בנות הכנעני.
		<b>"...אשר לא תקח אשה לבני" וגו'.</b> פתיחה זו תמוהה, שהרי לכאורה היה צריך קודם לה ציווי לקחת אשה ליצחק, וכאלו ברור שתפקיד מציאת אשה ליצחק אך טבעי הוא שהוא מוטל על העבד - ולא על האב ולא על יצחק עצמו שכבר לא היה ילד. (בשעה שאברהם אבינו ע"ה צוה כך על עבדו, היה יצחק לפחות בן ל"ז שנה, שהרי נולד לשרה בהיותה בת צ', וכבר מתה כבת קכ"ז שנה). והוא הדין באשר להשבעה שיש לה מקום רק אחר הטלת התפקיד על העבד. וצ"ע. (פ' חיי תשס"ד) ור' העמק דבר שהקדים הכתוב להודיע שאברהם היה זקן בא בימים, כי לולא זה לא היה מצוה לעבדו אלא הוא בעצמו היה מזדרז למצוה רבה זו. ועוד: משום שהיו עסקיו עם כל אדם, זה בא ושואל בעניני אמונה וזה להתפלל עליו.
	@22ד	<b>"כי אל ארצי ואל מולדתי תלך".</b> בשבת שמתי לב לביטוי המפתיע "אל ארצי". הרבה עשרות שנים אברהם אבינו ע"ה כבר יושב בא"י, והארץ מובטחת לו הרבה פעמים, ועדיין הוא קורא לה לארם - "ארצי". האמנם? מששאלתי אחרים, הופתעו אף הם. אך תשובה טובה לא קיבלתי. בימים אלה הצעתי לדינה שתי' הרוצה למסגר לנו איזה פס', לכתוב: "הרחמן, הוא יוליכנו קוממיות בארצנו", כפי שמברכים אחינו הספרדים, וזאת לרגל ההתרפסות בפני כל גוי, לרבות אבי אבות הטומאה השוררת כיום אצלנו, וכלה ב"נושאים ונותנים" (מה נושאים?) על שלום. <small>(פ' חיי תשנ"ג)</small>
		והשוה לעומת זאת דברי יוסף הצדיק (להלן מ, טו) "כי גנב גנבתי מארץ העברים". <small>(פ' וישב תשנ"ג)</small>
		ור' "משך חכמה" על אתר הנדרש לשאלה, אך דעתו לא נראית לי, שהרי אברהם אבינו ע"ה מצוי ב"ארצי", ועל־כן אין בה במלה זו כל כיוון. אם רצונו לרמוז לארם נהרים כ"ארצי" לעתיד. (פ' חיי תשנ"ח, הראני פירוש זה מחותני ר' שמואל הכהן נ"י בשבת הבר־מצוה של עמיחי שי')
	@22ה	<b>"...אולי לא תאבה האשה ללכת אחרי" וגו'.</b> עצם העלאת האפשרות של רצון עצמאי מצד אשה צעירה בתקופה ההיא נראה לי מוזר, על־פי אורח החיים שאנו מיחסים לה. ושמא יש כאן טעות גדולה ומעמד האשה דאז כלל לא היה כנוע כל כך? <small>(פ' חיי תשנ"ו)</small>
	@22ו	<b>"השמר לך פן תשיב" וגו'.</b> מסתבר שלא מטעמי "ציונות" התבטא אברהם אבינו ע"ה בחריפות כזאת נגד הרעיון, שהרי היה יצחק יכול לעשות כמו יעקב אבינו, דהיינו לשאת אשה שם ולהעלותה ארצה, דבר שמותר לעשותו אפילו ע"פ ההלכה. ולכאורה הסיבה היא במעמדו המיוחד של יצחק אבינו כעולה תמימה, ורק לו אסור לצאת את הארץ גם באופן זמני. וכן בהעמק דבר, אך ר' דברי רשב"ם על אתר בכל פשטותם המשכנעת. <small>(פ' חיי תשנ"ו)</small>
		ור' רש"י להלן (כו, יב) שפלשת אינה חשובה כא"י, ואעפ"כ הלך יצחק לשם. (פ' תולדות תשנ"ח) ור' רא"ם שם שאמנם פלשת־גרר אינה חשובה ומובחרת כעיקר ארץ־ישראל, מ"מ נמצאת בתוך גבולות הארץ.
	@22ח	<b>רש"י ד"ה ונקית משבעתי וגו'. וקח לו אשה מבנות ענר אשכול וממרא. ע"כ.</b> וראה דברי הגמרא (קידושין סא ע"ב). ור' דברי שפתי חכמים להלן (לט, אות ת). <small>(פ' חיי תשמ"ט)</small>
		ור' תוס' שם ד"ה בשלמא לרבי מאיר. (פ' חיי תש"ן) ור' מש"כ למעלה (פס' ג).
	@22יב	<b>"ויאמר ה' אלהי אדני אברהם" וגו'.</b> לשכן בבית הכנסת שעבר לפני התיבה לאמירת פסוקי דזמרה ועשה זאת בקצב מהיר למדי, חשבתי לומר, שחכמי טבריה נתנו בטעם שלשלת עצה, ולפחות רמז, להתפלל במתינות, אבל בסופו של דבר התאפקתי. <small>(פ' תולדת תשס"ב)</small>
	@22יד	<b>"והיה הנער אשר אמר אליה" וגו'.</b> מסתבר שרק ילידי המקום היו רשאים להשתמש בבאר, ולא זרים, שאם לא כן לא יובן, למה צריך העבד שישקו אותו ואת גמליו ולמה לא שתה והשקה בלא עזרה. וקצת מוזר שלא ראיתי, מי יאמר הנחה זו שבלעדיה קשה להבין את הפרשה. (פ' חיי תשס"ה) ואולי מעיד הדבר על רוחב ליבה של רבקה אשר נענתה לבקשת איש זר זה על אף הבקשה הבלתי הגונה. ומה שאליעזר נהג כך, זה כדי לנסותה.
		<b>ד"ה ובה אדע, לשון תחינה, הודע לי בה. ע"כ.</b> ור' ביאורו החשוב של בעל שפתי חכמים (אות ז). ור' ר"ע ספורנו המרחיב לפרש בכיוון זה גם את מאמרם ז"ל "כל נחש שאינו כאליעזר עבד אברהם" וכו' (חולין צה ע"ב), אך דומה שזה בניגוד לדברי ר' יונתן (תענית ד ע"א) שאליעזר שאל שלא כהוגן, ור' תורה תמימה על אתר (אות יז). ומ"מ דברי רש"י ור"ע ספורנו קצת דחוקים באשר לפשוטו של מקרא, ור' רמב"ן על אתר והם נוחים יותר. (פ' חיי תש"ן) ור' מאמרו של הרב יגאל שפרן בס' מרחבים ח"ז עמ' 201 - ניחושו של אליעזר לאור ההלכה. וכן נחמה ליבוביץ בעיונים עמ' 158.
		<b>רש"י ד"ה כי עשית חסד, אם תהיה ממשפחתו והוגנת לו וכו'.</b> כמה חכם היה העבד. לא די לה להיות מן המשפחה, היא אף חייבת להיות הוגנת לו. ואולי רש"י רוצה ללמדנו חכמה זו, גם לנו? <small>(פ' חיי תשנ"ה)</small>
	@22טו	<b>"רבקה... לבתואל בן מלכה, אשת נחור אחי אברהם".</b> כלומר רבקה היתה בת אחי אביו של יצחק, דהיינו דודניתו. אך טעון הסבר, מדוע צריך לייחס את אביה של רבקה - בתואל - גם אחר אביו וגם אחר אמו, דבר שכמדומני לא מצאנו פעם נוספת במקרא כולו. וכאלו לרמוז שאין נחור אביו של בתואל, וממילא אין קרבת משפחה בין יצחק ורבקה. אך ראה דברי ר"ע ספורנו, שלפיו בא פסוקנו כדי להדגיש, כי בתואל בן הגבירה היה, ולא בן הפילגש ראומה. וראה להלן (פסוקים כד ו-מז) מהם אכן משתמע כדבריו. <small>(פ' חיי תשנ"ו)</small>
	@22יח	<b>"ותאמר שתה אדני... ותאמר גם לגמליך אשאב".</b> ושאלתי את בניי שי', והרי חייב אדם להאכיל תחילה את בעלי־החיים, כנדרש בדברים יא, טו? והשיב שלו' שי' שדין זה חל רק על בעליהם של בעלי־החיים ביחס לבעה"ח שלו, ולא של האורח. ומשה מרדכי שי' ביקש לחלק בין דין השקייה והאכלה. <small>(פ' חיי תשט"ז)</small>
		אך ר' להלן (כד, לב) - אצל עבד אברהם בבית בתואל - שהאכיל הגמלים תחילה, לפני שהושם אוכל בפניו. <small>(פ' חיי תשמ"ז)</small>
		ואולי שם נתן לפניהם משל אברהם, מה שהביא עמו. ועכ"פ ראה דברי "אור החיים" הק' על אתר. <small>(פ' חיי תשנ"ג)</small>
		כאשר שאלתי אותה השאלה אתמול, השיבה מיכל את תשובת אביה, ועמנואל את תשובתו של משה מרדכי שי'. <small>(פ' חיי תשנ"ו)</small>
	@22יט	<b>"ותכל להשקתו, ותאמר גם לגמליך אשאב".</b> והרי היו גם אנשים והם מוזכרים להלן (פס' לב ו-נד), ולמה לא השקתה גם אותם? ואף אפשר לשאול, למה לא היתנה אליעזר את עניינה בהשקית האנשים אשר עמו? ואם אמנם "גם" שבפס' מד בא לרבות את האנשים, כדברי "חתם סופר", אמנם לא קשה על רבקה, אך עדיין קשה על העבד, למה התעלם מצרכי אנשיו. <small>(פ' מקץ תשנ"ו)</small>
	@22כ	<b>"ותשאב לכל גמליו".</b> לכאורה תמוה שנערה בת שלוש תשאב כמות מים גדולה כל כך כפי שנחוצה לעשרה גמלים, והרי ידוע שגמל שותה הרבה, ובמיוחד אחר תום מסע ארוך. ברם, אם נזכור דברי רש"י (להלן מב ד"ה ואבא היום) "היום יצאתי והיום באתי, שקפצה לו הדרך", אין זה מאמץ גדול כל כך, שהרי בוודאי הושקו הגמלים לפני צאתם. ומה שאיש מעבדי אליעזר לא סייע בעדה בשעת השקיה זו, צ"ל שלא היתה לזרים רשות לשאוב מים בעצמם, או נצטוו לעמוד בצד, כדי לאפשר את נסיונו של אליעזר. <small>(פ' חיי תשמ"ח)</small>
		וה"ה כמובן גם באשר לפסיביותו של אליעזר עצמו שלא עשה כלום. (פ' חיי תשנ"ו) יש לציין כי על קפיצת דרך זו לא ידעה רבקה כשהזדרזה להציע עצמה לשאוב עבור הגמלים. ור' בראשית רבה (ס, ה) שכיון שראו אותה המים, מיד עלו לקראתה, וזה ודאי מקל על המלאכה. ועוד: י"א שהיתה בת י"ד כשנישאה.
	@22כא	<b>רש"י ד"ה משתאה, לשון שאיה, כמו... משתאה, משתומם ומתבהל וכו'.</b> בדיבור הראשון מתאר רש"י את שורש הפועל, ואלו בשני - את צורתו הדקדוקית, ולכאורה אין כל טעם בציון שני ד"ה, והרי פירוש אחד לפנינו. (ואלו בד"ה משתאה לה אין רש"י נדרש לפועל כלל אלא לתיבת "לה"). <small>(פ' חיי תשמ"ט)</small>
		והרי זה אחד המקרים המעטים שבהם רש"י מקדים פירוש המלה לפירוש העניין, ועדיין לא מצאתי שיטה בזה. <small>(פ' חיי תש"ן)</small>
		יש בדיבור תופעה תמוהה - רש"י מביא צורות מוזרות ביותר כדוגמאות "מגזרת" שולל, שממה, שמר. <small>(פ' חיי תשנ"ד)</small>
		וכאשר הוא מביא דוגמאות להפרדתן של שתי האותיות הראשונות בהתפעל ע"י תי"ו, הוא מביא את הצורה שהיא יסוד הערתו בדיבור זה, וכבר ראיתי כגון דא, אבל זה תמוה. <small>(פ' חיי תשס"א)</small>
	@22כב	<b>"...על ידיה".</b> כלו' שם את הצמידים על ידיה אף כי לא ידע עדיין, אם אמנם היא ממשפחת אברהם אבינו ע"ה. זוהי דעת רש"י (כג, ד"ה ויאמר בת מי את). אך ראה רשב"ם, רמב"ן ור"ע ספורנו, שאינם סוברים כמותו. וראה ב"דעת זקנים" פשוטו של מקרא "לפי פשוטו... לתת עליה אם תהיה הגונה... וכשהגידה לו משפחתה, אז נתנם לה" וכו', והרי זו פשטות גאונית. <small>(פ' חיי תשנ"ו)</small>
		ודומה שפס' מז דלהלן מוכיח שלא כרש"י. <small>(פ' חיי תשנ"ז)</small>
		ור' מה שכתבתי להלן (לפס' מז). <small>(פ' חיי תש"ס)</small>
	@22כג	<b>רש"י ד"ה ללין, לינה אחת... והיא אמרה</b> (כה) <b>ללון, כמה לינות. ע"כ.</b> ור' שפתי חכמים (אות מ) ואין זה משכנע, ואכן איני יודע, מניין לו לרש"י הבדל זה בין ללון וללין. ור' להלן (נד), שם רש"י חוזר על הבדל זה, ולכאורה לא לצורך הכרחי. והרבה יותר נראים דברי רשב"ם על אתר. <small>(פ' חיי תשמ"ט)</small>
		ותרגום אונקלוס אינו מבחין בין שתי הצורות. <small>(פ' חיי תש"ס)</small>
	@22כז	<b>רש"י ד"ה בדרך, ...כל בי"ת ולמ"ד וה"א המשמשים בראש התיבה ונקודים בפתח וכו'.</b> קצת מוזר שמזכיר גם ה"א, והרי לגבי' אין כל אפשרות אחרת. <small>(פ' וירא תש"ס)</small>
		וראה בחומש "תורת חיים" כאן הע' 38 שבדפו"ר אינו גורס ה"א. ועתה קשה לי, למה מתעלם בקשר זה מן הכ"ף? <small>(פ' חיי תשס"ב)</small>
	@22כט	<b>"ולרבקה אח ושמו לבן".</b> והכתוב מפרט כאן מה שלא אמר למעלה (כב, כג), שם הזכיר את רבקה בלבד ולא את אחיה. <small>(פ' חיי תשנ"ז)</small>
		<b>"וירץ לבן אל האיש... ויהי כראת את הנזם... ויבא אל האיש" וגו'</b>. סדר הכתובים תמוה ולכאורה היה צריך להיות הפוך - תחילה שמע את דברי אחותו וראה את המתנות שקיבלה, ורק לאחר מכן ובשל כך רץ החוצה, אל האיש. וזה שהכתוב מקדים את ראייתו את הדברים לשמיעתם, אינו קשה, שהרי מסבתר כי מיד ראה תכשיטים חדשים על אחותו ורץ אחר ששמע על מקורם, ואין דומה שמיעה לראייה. <small>(פ' חיי תשמ"א)</small>
		וקצת תמוה שרש"י מתעלם מקושי זה. ודברי שפתי חכמים (אות ע) שמאריך להוכיח, שזה הקושי שעמד לפני רש"י בד"ה וירץ, נראים מאד דחוקים. ומכל מקום קשה, כיצד זה שמע, והרי רבקה סיפרה בבית אמה. <small>(פ' חיי תש"ן)</small>
		וראה דברי ר"ע ספורנו על אתר, אך הקונסטרוקציה שלו את התרחשות הדברים קצת מסובכת. וראה גם דברי "אור החיים" הק', אך לא נתבהרו לי מספיק. <small>(פ' וירא תשנ"א).</small>
		ובאשר לשאלה, כיצד הקשיב, והרי רבקה סיפרה לאמה בביתה שלה, שמא הקשיב מבחוץ, ולא יהיה בהנחה זו משום חושד בכשרים. אבל קשה יותר, כיצד ראה מבחוץ, ואולי ראה את התכשיטים כאשר רצה אל בית אמה, ועל כן הסתקרן והקשיב מבחוץ. <small>(פ' חיי תשנ"ד)</small>
		ובוודאי לא שייך לומר על כגון דא "אין מוקדם ומאוחר בתורה". (פ' חיי תשנ"ו) ור' גור אריה.
	@22לא	<b>"ויאמר</b> (לבן) <b>בוא ברוך ה'" וגו'.</b> כבר כאן מופיע לבן בדמות בעלת שליטה ואין אפוא כל צורך במדרשים מסביב להעדר בתואל בהמשך הפרשה. ואולי יש רמז לחולשתו של בתואל כבר למעלה (פס' כד) "בת בתואל בן מלכה", שהרי אין זה שכיח, שאדם ייקרא על שם אימו ולא על שם אביו, ור' מה שכתבתי שם. <small>(פ' חיי תשנ"ט)</small>
		ור' גם להלן פס' נ. <small>(פ' חיי תשס"ב)</small>
		<b>"פניתי הבית".</b> כאן ברור שבלבן מדובר, ופירושו של דבר שכבר בתחילת הסיפור הוא מופיע כדמות חשובה ומכרעת. והנה בעוד שבפס' לב: "ויפתח... ויתן" - לא ברור, מי עשה כן, לבן או עבד אברהם, וכך גם בפס' לג: "ויאמר דבר" - לא ברור, אם לבן או בתואל, הרי בהמשך הדברים כמו כאן. "ויען לבן ובתואל" (נ) - כבר ניכר מעמדו החשוב של לבן (או שמא חוצפתו וחוסר דרך־ארץ שלו?), "ויאמר אחיה ואמה" (נה) - בתואל כבר ירד לגמרי מן הבמה, וראה דברי רש"י ד"ה ויאמר אחיה ואמה וגם דברי דעת זקנים שם. לשון הרבים שבפסוקים נז-ס מוסב אפוא על לבן ואמו בלבד. <small>(פ' חיי שרה תשנ"ז)</small>
		באשר לפס' לב, ברור הדבר שבעבד אברהם מדובר, שהרי נאמר שם "האנשים אשר אתו", כלו' עם עבד אברהם. <small>(פ' וירא תש"ס)</small>
		<b>רש"י ד"ה פניתי הבית, מעבודת אלילים (בראשית רבה ס, ז).</b> וקשה לי (א) בפסוקים אחרים (כט-נ) דורשים בגנותו של לבן, ואלו כאן - לשבחו. (ב) הרי מיד עם ראיית התכשיטים רץ אל עבר עבד אברהם אבינו, ואיך היה לו זמן לפנות את הבית מעבודה־זרה? כלו' הדרשה מאד אינה עולה עם פשוטו של מקרא. <small>(פ' חיי תשנ"ח)</small>
		ומנין ידע, שעבודה־זרה תפריע את נוחותו של עבד אברהם? <small>(פ' חיי תשס"א)</small>
		ור' הערה 43 בחומש תורת חיים בשם "יפה תואר" שרבקה כבר אמרה לאליעזר שיש שם מקום ללון, ומה בא לבן להוסיף בדברו ואנכי פניתי את הבית אם לא לדרש זה, והיא אינה נראית לי, שהרי הוא חייב להניח כי לבן ידע כל מה שדובר בין רבקה והעבד. (פ' חיי תשס"ב) ור' רא"ם שהיה צריך לומר "ומקום לנו בבית" ומדוע ראה צורך לספר שלא היה מקום פנוי ועכשיו פינה. ור' גם נזר הקדש על מדרש רבה שם שענין אברהם כבר היה מפורסם אצלם ובהיות אליעזר ברוך ה' מבית אברהם, ידע לבן כי יש לפנות הבית מעבודת אלילים עבורו. ואולי אין בזה דרישה לשבח, אלא שברוב להיטותו אחר הממון פינה הבית.
	@22לב	<b>"ויתן תבן ומספוא" וגו'.</b> מיהו הנותן? רמב"ן - לבן. <small>(פ' חיי תשס"ד)</small>
		ר' בפירושו של רש"ר הירש המעיר כאן שנושא הכתוב אינו ברור, כלו' לא ברור, מיהו זה שנתן תבן ומספוא ומים. והנה קודם הוא מפתח תיאור אופיו של לבן אשר שינה יחסו אל עבד אברהם מיד כשהכיר, שבעבד מדובר. ותמיהני, למה אינו עקבי בתיאור זה ומפרש שאליעזר הוא אשר נתן, כפי שמשתמע מן הכתוב, וכפי שיעלה יפה עם תאורו הקודם. אך ראה בנדון תרגום יונתן בן עוזיאל "ויהב (לבן) תבנא" וכו', וראה רמב"ן על אתר. <small>(פ' חיי תש"ן)</small>
		ומכיוון שלפי רש"י ברור, שעבד אברהם הוא אשר פתח את הגמלים (ד"ה ויפתח), הרי שגם יתר הפעולות היו - לפי רש"י - של עבד אברהם. <small>(פ' חיי תשס"ו)</small>
	@22לג	<b>"ויישם לפניו... ויאמר דבר".</b> זכורני כד הווינא טליא ולמדנו פרק זה כפרק ראשון בחומש (בשיעורי הדת אצל ר' אליעזר ורהפטיג זצ"ל) סיפר מדרש לפיו ביקשו בתואל ואנשי ביתו להרעיל את העבד בשעת הסעודה, ובא מלאך והחליף את הקערות בין בתואל והעבד ובתואל מת, ועל־כן לא מוזכר עוד בפרק. אם כן הדבר, הרי לשון יחיד "ויאמר" מובן יפה, כי לבן הפך לאיש הקובע בבית. <small>(פ' וירא תשס"ב)</small>
		אבל ראה פס' נ, ור' פס' נה ורש"י שם ומש"כ שם ובראשית רבה (ס, יב). (פ' חיי תשס"ב) ור' להלן (פס' נה).
		<b>"...ויאמר דבר".</b> כאן מתבקשת הערת רש"י: האומר, או - מי שבידו לומר, והכתוב מדבר בלשון קצר, שהרי זה מקרה קלאסי להערה שכזו, ותמוה שאין. <small>(פ' חיי תשנ"ו)</small>
		ור' מה שכתבתי לפס' לא. <small>(פ' חיי תש"ס)</small>
	@22לו	<b>רש"י ד"ה ויתן לו וגו', שטר מתנה הראה להם. ע"כ.</b> והוא כדבריו למעלה (י ד"ה וכל טוב וגו'). <small>(פ' חיי תש"ן)</small>
	@22לט	<b>רש"י ד"ה אלי לא תלך האשה, ...בת היתה לו לאליעזר... בני ברוך ואתה ארור וכו'.</b> ושאלני נריה שי' בשיעור הראשון שבו למדנו בפרק זה, מכיוון שאברהם היה "בעל הברכות", למה לא ביטל את הארור של כנען ובזה תיפתר הבעיה. השבתי האמת - שאיני מתמצא בעסקי ברכות והפיכתן... <small>(פ' וישלח תשס"א)</small>
		גם קשה להבין יחס זה לגר, ומה גם כשמדובר בעבד נאמן ביותר העושה שליחותו במלואה, והוא ירא שמים וגם "דולה ומשקה מתורת רבו" - כלום אין זה מסיר ממנו את תווית ה"ארור"? ובמה בית בתואל עדיף? (פ' חיי תשנ"ה) ור' יומא פז ע"א - הרבה בנים היו לו לכנען שראויין ליסמך כטבי עבדו של רבן גמליאל אלא שחובת אביהם גרמה להן. ואמנם על־ידי ששרת אותו צדיק באמונה יצא מכלל ארור לכלל ברוך (בראשית רבה ס, ז), אלא שביתו נולדה קודם לכן עוד בזמן שהיה ארור <small>(נזר הקודש).</small>
		ועתה קצת קשה לי, כיצד זה שלמעלה (פס' ה) כתוב "אולי" מלא, בו"ו, הרי עניין זה שבת היתה לו לאליעזר וכו', מקומו היה להיות רמוז שם בשעה שאברהם אבינו דבר עמו, ולא כאן, וצ"ע. (פ' חיי תשס"ג) ור' גור אריה שנרמז הדבר כאן, כי חפץ היה אליעזר לספר מעלת אברהם ויצחק למשפחת רבקה, וימהרו לשלוח בתם. ור' דבק טוב שסיפר להם כדי שלא יענוהו "ולמה לא לקחתו לעצמך".
	@22מב	<b>רש"י ד"ה ואבא היום, היום יצאתי והיום באתי, מכאן שקפצה לו הדרך (סנהדרין צה ע"א). ע"כ.</b> דומה שענין קפיצת הדרך טעון מחשבה. הוא מוזכר בגמרא - סנהדרין צה ע"א וע"ב, חולין צא ע"ב ור' בתורה שלמה בראשית כד (אותיות עד, קטז וקסא) ושם כח (אות מה). הדבר היחיד שמצאתי שם אשר מצא חן בעיני הוא דבר רמ"ה לסנהדרין: ואני אומר קפצה לשון דילוג וכו' שמיהר להגיע להמקום ההוא עד שנראה כאלו קפצה לו הדרך. <small>(פ' ויצא תשנ"ט)</small>
		אבל לכאורה לזה (כדעת רמ"ה) לא צריך צדקות, והרי קפיצת הדרך שמורה לצדיקים. ר' סנהדרין (שם), שם הוא נמנה עם יעקב אבינו ועם אבישי בן צרויה. <small>(פ' חיי תש"ס)</small>
		וברור שאין רמ"ה כדברי רש"י, ראה להלן (סו ד"ה ויספר העבד). <small>(פ' חיי תשס"א)</small>
		<b>שם. ...והרבה גופי תורה לא ניתנו אלא ברמיזה. ע"כ.</b> כלומר מן העובדה שהרבה גופי תורה לא ניתנו אלא ברמיזה, ואלו פרשה זו כפולה ניתנה, ניכר דבר יופין וחשיבותן של שיחות עבדי אבות בעיניו ית'. <small>(פ' חיי תשנ"ו)</small>
		אבל משום מה אין רש"י מונה כאן ולוא חלק מגופי התורה שנלמדים מפרשה זו, וצריך לעשות מלאכה זו. (פ' חיי תשס"א) ור' נחמה ליבוביץ בעיונים לבראשית עמ' 162.
	@22מד	<b>רש"י ד"ה הוכיח, בירר והודיע וכו'.</b> תמוה שרש"י חוזר כאן על מה שכבר אמר למעלה (יד ד"ה אתה הוכחת), ובלשון ברור ומדויק יותר משם. <small>(פ' חיי תש"ן)</small>
	@22מה	<b>רש"י ד"ה טרם אכלה, טרם שאני מכלה, וכן כל לשון הווה - פעמים שהוא מדבר בלשון עבר, ויכול לכתוב טרם כליתי וכו'.</b> וקצת קשה לי. (א) אין בתנ"ך טרם כליתי. (ב) כמעט תמיד בא אחר טרם או בטרם לשון עתיד, ורש"י מביא דווקא היוצא מן הכלל. (ג) במקום אחר (להלן כט, ג) מדגיש רש"י שאין בלשה"ק משום הווה, כי כל הווה הוא עבר או עתיד, ולשם מה מנסח את הקביעה־התפיסה הזאת כאן באורח שונה. וצ"ע. <small>(פ' חיי תשנ"ד)</small>
	@22מז	<b>רש"י ד"ה ואשאל, ...ואשים, שינה הסדר, ...אלא שלא יתפשוהו בדבריו ויאמרו, היאך נתת לה ועדיין אינך יודע מי היא. ע"כ.</b> וקצת קשה, ומה אם יתפשוהו וישאלו כך? והרי תשובתו בצדו, כדברי רש"י למעלה (כג ד"ה ויאמר בת מי את). כלום חשש שהם לא יבינו ולא יאמינו שאכן בטח בזכותו של אברהם אבינו ע"ה? <small>(פ' חיי תשמ"ט)</small>
		אך יותר קשה לי, למה אין רש"י מקבל את הכתוב כאן כפשוטו, ולא כדברי רש"י למעלה (כג), וטורח שם לפרש (במקום לפרש כאן). (פ' חיי תשנ"ז) ור' באר התורה שלא רצה לומר להם שסמך על הסימנים שהוכיחו שהיא זיווגו של יצחק, כי חשש שאם יראו שהוא צריך להם יבקשו ממנו הון עתק.
	@22מט	<b>"...ואם ישכם עשים חסד ואמת את אדני".</b> לא ידעתי, מה שייך כאן אמת, ומהו החסד בכך שיתנו את הבת לבנו של נשיא אלהים עתיר נכסים, והרי תאוות ממון היתה קיימת בבית זה, ראה רש"י למעלה (כט), ומה בכך אם תינשא למרחקים ולא יראוה עוד. (פ' חיי תש"ס) ור' רד"ק שכתב: אמת הוא שאתם חייבים בכבוד בני משפחתכם, כל שכן אברהם שהוא גדול משפחתכם אם שאל מאתכם בתכם לבנו שאתם חייבים לעשות רצונו, וחסד יהיה אם תשלחוה לו לארץ אחרת.
		<b>"ואפנה על ימין או על שמאל".</b> תרגום אונקלוס: על ימינא או על שמאלא, ויונתן בן עוזיאל מתרגם: על דרומא או על ציפונא, דהיינו כמי שעומד עם הגב לים, וכפי שכבר ראינו למעלה (יג, ט). <small>(פ' חיי תשס"ג)</small>
		<b>רש"י ד"ה על שמאל, מבנות לוט שהיה יושב לשמאלו של אברהם. ע"כ.</b> וקשה לי, איזו הוה אמינא היא זו להשתדך עם בנות לוט שזינו עם אביהם. <small>(פ' חיי תשמ"ז)</small>
		ולמה לא יאמר העבד שיש אופציה להשתדך עם ענר, אשכל וממרא, כדברי רש"י למעלה (ח ד"ה ונקית משבעתי). וקשה לומר - כפי שביקש לומר ידידי ר' יצחק הדס שי' - שעבד אברהם אומר דבריו על־פי רצון אברהם לקחת ליצחק מבנות המשפחה, ועל כן הוא אומר לבתואל וללבן, אכן אתם משפחה, אך יש ענפי משפחה אחרים, שהרי גם ישמעאל ולוט ממשפחת אברהם הם, כי היות בנות לוט ממשפחת אברהם אינו מכפר על היות צאצאיהן ממזרים. <small>(פ' חיי תשמ"ט)</small>
		ולא רק זו, כי אם גם - בנות לוט ידועות לשמצה, ראה רש"י למעלה (כ, א ד"ה ויסע משם אברהם), ואף צריך להיות הפרש גיל גדול בין בנותיהן של בנות לוט ולבין יצחק, שהרי זה הפרש של שני דורות, אף שמצינו הפרש גדול יותר בין נח לנעמה. <small>(פ' חיי תש"ס)</small>
		ושמא מותר לומר שבדבריו של עבד אברהם אין אלא טיעון של נושא ונותן אורינטאלי ממולח שבונה על אי־ידיעת פרטים מדוייקים אצל שותפו למשא ומתן, ואז כל טענה מותרת. (פ' חיי תש"ס) וכן במשכיל לדוד.
		ומעניין הוא שכאן מתרגם אונקלוס "שמאלא", ואלו רש"י רואה במלה שמאל ציון גיאוגראפי (בעקבות בראשית רבה ס, ט) בעוד שלמעלה (יג, ט) המצב הפוך, אונקלוס מתרגם: צפונא ואלו רש"י מדבר על ימין ושמאל כלשוננו. <small>(פ' חיי תשנ"א)</small>
	@22נ	<b>רש"י ד"ה ויען לבן ובתואל, רשע היה וקפץ להשיב לפני אביו. ע"כ.</b> ואם זה נקרא רשעות, הרי הוכיחה גם למעלה (לא), ואולי אין רש"י מעיר שם משום ששם אין הכתוב מזכיר את שני השמות בסדר הפוך, כמו כאן. (פ' חיי תשס"א) ור' מהר"י ברונא שיש מדייקים זאת מלשון היחיד "<b>ויען</b> לבן ובתואל".
	@22נד	<b>רש"י ד"ה וילינו, כל לינה שבמקרא לינת לילה אחד. ע"כ.</b> וקשה לי, לשם מה צריך רש"י לחזור כאן על מה שכבר אמר למעלה (כג ד"ה ללין), ומה גם שכאן ודאי וודאי שמדובר בלינת לילה אחד. ועצם הכלל של רש"י ראוי לבדיקה. <small>(פ' חיי תש"ן)</small>
		עבד אברהם מבקש ללכת עם רבקה, והתגובה - "נקרא לנערה ונשאלה את פיה", והשאלה המוצגת: "התלכי עם האיש הזה", כלו' השאלה העקרונית, ולא אימתי - עכשיו או לאחר זמן, ואכן כך מבינים חז"ל, שהרי לומדים מכאן, שאין משיאין אשה אלא מדעתה, הוה אומר שנשאלה שלא לעניין שנדון כרגע, והוא מועד היציאה מבית בתואל. וממה נפשך קשה - אם כוונת הכתוב שנשאלה את השאלה האקוטית, כיצד נלמדת מכאן הלכה חשובה כל כך, ואם אמנם נשאלה השאלה העקרונית, הרי כבר הסכימו לשידוך ולא שאלוה. <small>(פ' חיי תשס"ג)</small>
		וראה "דעת מקרא" שנראה קצת דחוק. (פ' תולדות תשס"ג) ור' משכיל לדוד שכשבתואל היה חי אמרו לאליעזר "קח ולך", כיון שאב זכאי בקידושי בתו ואפילו בעל כרחה, אבל לאחר שמת (רש"י לפס' נה), אמרו אם־כן "נקרא לנערה ונשאלה את פיה".
	@22נה	<b>רש"י ד"ה ויאמר אחיה ואמה, ובתואל היכן היה? היה רוצה לעכב, ובא מלאך והמיתו. ע"כ.</b> ומקורו בבראשית רבה (ס, יב), וראה גם ילקוט שמעוני (משלי רמז תתקמז, ד"ה צדקת). ור' שפתי חכמים (אות ב) סיפור בשם "מצאתי", ולא ידעתי מקורו. וצ"ע, למה אין רש"י מביא את המדרש הנ"ל כבר למעלה (פס' לג) וכפי שנדרש בבראשית רבה, שהרי שם מקומו, כי הוא נסמך על לשון "ויישם". <small>(פ' חיי תשמ"ט)</small>
		ומעין ה"מצאתי" כבר מובא ב"דעת זקנים מבעלי התוספות" על אתר, ור' תרגום יונתן בן עוזיאל על אתר. ודבריו נראים יותר, שהרי בפס' נ עדיין בתואל חי. והסיפור גם מובא ב"בעל הטורים" (לג). ואם תאמר, היכן רמז לאבל בית בתואל, כבר עמדו ז"ל על כך, ראה בבראשית רבה דלעיל.
		ואם פס' נ הוא הסיבה לאיחור הבאת רש"י את המדרש, הרי יכול היה להביאו לפחות לפס' נג.
		ויש לשים לב לשוני במוטיבאציה של בתואל לפי המדרש ולפי המובא אצל "דעת זקנים" בדבר אחר.
		ובאשר לפשוטו של מקרא, ראה ראב"ע על אתר, וראה במיוחד אצל רש"ר הירש המרחיב בדבר. <small>(פ' חיי תש"ן)</small>
		באשר לדמותו של בתואל, ראה ילקוט שמעוני, בראשית רמז קט. <small>(פ' חיי תשנ"ג)</small>
		ועתה אני נזכר כאלו אתמול ראיתי־שמעתי את ר' אליעזר ורהפטיג זצ"ל ה"מורה לדת" שבדרמשטט (בשנות השלושים למאה הכ' למניינם), כיצד סיפר החלפת הקערות בין זו של עבד אברהם, אותו ביקש לבן להרעיל כדי לשים יד על רכושו, לזו של בתואל. ועתה תוהה אני, למה זה התחיל ללמדנו חומש ב"שיעורי הדת" של הקהילה דווקא בפרק כד, ומשום מה לא שאלתיו אף פעם כשלמדנו חברותא, לפני שהיגר לאנגליה (תרצ"ט). <small>(פ' וארא תשס"א)</small>
	@22נז	<b>רש"י ד"ה ונשאלה את פיה, מכאן שאין משיאין את האשה אלא מדעתה. (בראשית רבה ס, יב).</b> ראה מה שכתבתי למעלה (נד-נח). ועוד: העובדה שלומדים הלכה מן הנהוג בבית בתואל, קצת תמוהה, אך ייתכן שלומדים משם רק דברים מתחום דרך־ארץ. וצ"ע. <small>(פ' חיי תשמ"ט)</small>
		ולכאורה לא נהגו כן בבית לבן עצמו, ראה להלן (כט, כג). (פ' חיי תשס"א) ור' תפארת יוסף שהלימוד אינו ממנהג בית בתואל, אלא ממה שהאריך הכתוב לפרט דברי לבן ואמו. ור' מרגליות הים לסנהדרין מח ע"ב (אות ח).
	@22נח	<b>רש"י ד"ה ותאמר אלך, מעצמי, ואף אם אינכם רוצים. ע"כ.</b> אפשר לשמוע מן התשובה הקצרה "אלך" הסכמה ללכת כאן ועכשיו, וכדברי רשב"ם - "אינני חוששת להתעכב בשביל קישוטי עצמי", אך מנין לו לרש"י ההצהרה הדרמתית "אף אם" וכו'?
		ואולי שומע רש"י בתשובה "אלך" משהו מן ההחלטי, כאלו רבקה אומרת. אלך כאן ועכשיו, וכאלו נשאלה כאן שתי שאלות - גם באשר לשידוך כשלעצמו וגם באשר למועד היציאה. <small>(פ' חיי תשמ"ז)</small>
	@22נט	<b>"...רבקה אחתם... אחתנו" וגו'.</b> לא ידעתי, על מי מוסב לשון הרבים, והרי הכתוב לא הזכיר אלא את לבן אחיה. וראה הצעתו של ר' יהודה קיל בדעת מקרא. (פ' חיי תשס"ה) ור' העמק דבר.
	@22ס	<b>"לאלפי רבבה".</b> ואונקלוס תירגם "לאלפין ולרבבן". ותמוה, מדוע מצמצם את ברכתם נגד פשוטו של מקרא. <small>(פ' חיי תשנ"ח)</small>
		<b>רש"י ד"ה את היי לאלפי רבבה, ...אותה ברכה, שנאמרה לאברהם בהר המוריה וכו'</b>. התקשורת לבין א"י ולבין בבל לא היתה מפותחת ביותר, ר' סוף פ' וירא, ומנין אפוא ידעו בבית בתואל את תוכן ברכת אברם, כמשתמע מכאן? <small>(פ' חיי תשנ"ד)</small>
		<b>רשב"ם ד"ה את היי וגו'</b>. <b>ממך יצאו אותם הבנים וכו', זהו פירוש ר' יוסף בר שמעון קרא. ע"כ.</b> אמירת דבר בשם אומרו דרך משובחת היא, אבל הרי לכאורה זהו פירושו של רש"י סבו, שקדם לר"י קרא. <small>(פ' חיי תשנ"ו)</small>
	@22סא	<b>"ותקם רבקה ונערותיה ותרכבנה על הגמלים ותלכנה אחרי האיש".</b> ור' מסכת סופרים: "בת שלוש שנים היתה רבקה כשיצאה מבית אביה". וראה מה הכתובים מספרים עליה בקשר לשאיבת המים, שיחתה עם אליעזר, השיחה עם המשפחה ובשעת ראייתה את יצחק לראשונה. ולכאורה קשה כבר כאן שלפי זה כל המעשים האלה מיוחסים לבת שלוש. אלא שכאן הקושי' מופנית לחז"ל (מסכת סופרים כא, ט), ואלו להלן - באשר לבני יעקב - קיים אותו הקושי כבר לגבי הכתובים, שעל־פיהם אפשר לחשב את גיל הבנים, לפחות בקירוב והמעשים שמסופרים עליהם, ור' מה שכתבתי בנושא זה ל, יד (רש"י ור"ע ספורנו), שם, לה (ראב"ע), לא, מו (רש"י). לג, ז (רש"י), שם, יד (רש"י), פרק לד - דינה, הבנים ובמיוחד שמעון ולוי. מט, כב (רש"י). (פ' וישלח תשנ"ט) ור' פסיקתא זוטא לפס' מד שאין לתמוה איך יצאה קטנה בת שלוש שנים לשאוב מים, שכן בת שלוש בדורות הראשונים יותר גדולה מבת עשר בדורות הללו.
		<b>"ותקם רבקה ונערותיה... ויקח העבד את רבקה וילך</b>". שני דברים קשים בפס' זה. (א) נערות אלה, מאן דכר שמן? והרי קודם (נט) מדובר במיניקתה של רבקה בלבד, ולא בנערות. (ב) הביטוי "ויקח העבד" וגו' אחר שהכתוב אומר "ותקם רבקה" וגו'. הוא קצת תמוה, ונוח יותר להבין, אלו שני חלקי הפס' היו בסדר הפוך. ור' העמק דבר על אתר.
		ובאשר למלה "ויקח", לא ידעתי, מה טיבה של לקיחה זו. אלמלא נאמר להלן (סז) "ויקח [יצחק] את רבקה ותהי לו לאשה, הייתי אומר שכאן עשה מעשה קידושין. אך ראה אונקלוס המתרגם־מפרש כאן "ודבר עבדא", ולהלן - "ונסיבת ית רבקה". (פ' חיי תשנ"ד) ור' דעת מקרא שנקט הכתוב לשון "ויקח... וילך" כנגד מאמר האירוסין (פס' נא) "הנה רבקה לפניך קח ולך".
	@22סב	<b>רש"י ד"ה מבוא באר לחי ראי, שהלך להביא הגר לאברהם אביו שישאנה. ע"כ.</b> למה דווקא עכשיו, כלו' מדוע החזרת הגר לא נעשתה הרבה יותר סמוך למות שרה. <small>(פ' חיי תשס"ד)</small>
		איזו גדולת נפש - הוא מביא־מחזיר את הפילגש, ועדיין לא התנחם על אמו (סז). <small>(פ' חיי תשנ"ד)</small>
		ועוד: אביו דואג לו לאשה, והוא - לאביו. <small>(פ' חיי תשנ"ו)</small>
		ור' מדרש תנחומא ח: "מכאן אתה למד, שאם מתה אשתו של אדם, ויש לו בנים, שלא ישא אשה, עד שישיא את בניו, ואחר כך ישא אשה לעצמו... אמר יצחק אני לקחתי אשה, ואבי עומד בלא אשה. מה עשה, הלך והביא לו אשה".
		אונקלוס - "...מבירא דמלאך קיימא אתחזי עלה" ולא ידעתי, מה פירוש "מלאך קיימא", ואין לשון זה ביתר המקומות שמוזכר בהם מלאך אלא להלן (כה, יא). <small>(פ' חיי תש"ן)</small>
		<b>ברש"י ד"ה יושב בארץ הנגב, ..."בין קדש ובין שור" (כ, א). ע"כ.</b> כלומר אברהם אבינו ע"ה שינה מקום מגוריו פעם נוספת - לא חברון ולא באר־שבע, למה? (פ' חיי תשס"א) ור' רש"י למעלה (כ, א) ודעת מקרא שם.
		<b>שם. ...שנא' ויסע משם... וישב בין קדש ובין שור (כ, א), ושם היה הבאר, שנא' הנה בין קדש ובין ברד (טז, יד). ע"כ.</b> וקשה לי, שהרי לכאורה ברד ושור אינם זהים, ומה מוכיח אפוא? (פ' חיי תשס"ב) ור' אונקלוס שתרגם בשניהם "חגרא".
		<b>"...בארץ הנגב".</b> נו"ן סגולה ולא קמוצה, ולא כמו בפס' הבא "...לפנות ערב", עי"ן קמוצה בשל אתנחתא. ולא ידעתי הסבר. <small>(פ' חיי תשס"ב)</small>
	@22סג	<b>"והנה גמלים באים".</b> ואם אמנם לא ראה לא את אליעזר ויתר העבדים ולא את רבקה, מה בא בכתוב ללמדנו בזה שלא ראה כי אם גמלים. <small>(פ' תולדות תשס"ו)</small>
		ור' רשב"ם על אתר. <small>(פ' חיי תשס"ב)</small>
		<b>"וישא עיניו... והנה גמלים באים. ותשא רבקה את עיניה ותרא את יצחק" וגו'.</b> כיצד ניתן לפרש שתי ראיות שונות כל כך אצל בני זוג אידאליים? <small>(פ' חיי תשנ"ד)</small>
		כששאלתי את אתי ועדו שי' השבת, ביקשו לומר תחילה שאליעזר, שרכב תחילה (ראה למעלה פס' סא) הסתיר את רבקה. אך זאת דחיתי משום שאם כך, היה צריך יצחק לראותו אותו, את אליעזר, שלקראת בואו־שובו המתין מן הסתם במתח. אחר אמרו, שאולי הבחין רק בדמויות גדולות, בגמלים, משום שבשעת העקידה כהו עיניו, כדברי מדרש להלן. שאלתי אחר־כך כמה יהודים טובים בשעת שלו' זכר אצל ר' אביגדור נבנצל שליט"א, אך לא קיבלתי תשובה טובה יותר. <small>(פ' חיי תשנ"ד)</small>
	@22סד	<b>חזקוני ד"ה ותרא וגו'.</b> פירושו הראשון מאד אינו סביר - קטנה ופחדנית שכזו אינה שואבת מים לעשר גמלים! <small>(פ' חיי תשנ"ג)</small>
		<b>רש"י ד"ה ותפל, השמיטה עצמה לארץ. ...ולא הגיעה עד הקרקע וכו'.</b> ולא ידעתי, מה טעם השמטה זו. שאלו השמיטה עצמה ארצה, אפשר להבין שיש בכך משום דרך־ארץ (כשיצחק עומד, אין זה נאה שהיא תשב על הגמל), השמטה למחצה אינה מובנת. והנה היורד מגבו של גמל מבריך אותו, וכאן לא היה מי שיבריכו, שהרי רבקה הלכה־רכבה אחרי אליעזר (סא), ואף־על־פי שלא היה מרחק גדול ביניהם, שהרי דברו ביניהם, לא היה יכול אליעזר להבריכו, ועל כן שמטה עצמה בלא הברכה. <small>(פ' חיי תשמ"ח)</small>
		ור' בפירושו של רש"ר הירש על אתר. (פ' חיי תש"ן) ור"ע ספורנו באר שהכניעה ראשה בהיותה על הגמל לכבוד יצחק.
	@22סה	<b>"מי האיש הלזה".</b> ודאי שלא שאלה רבקה על כל איש שנקרה בדרכה. אך קצת קשה ששאלה אחר שהבינה, שיצחק הוא "האיש הלזה". כפי שמשתמע מדברי מפרשים רבים. (פ' חיי תש"ן) ור' רשב"ם ששאלה מי האיש הלזה ההולך בשדה ופנה מדרכו לבוא לקראתנו.
		<b>"ותתכס".</b> ולא ידעתי, מה טעם התכסות זו ברדיד (ר' תרגום יונתן בן עוזיאל) דווקא בפני מי שעתיד להיות בעלה. ושמא צריך לומר שברגע זה ראתה עצמה נשואה, ועל כן התכסתה מפני אליעזר ואנשיו. ור' דעת מקרא שכסתה פניה מטעמים שבצניעות, כמנהג כלות ישראל המכסות את פניהן בהינומא.
		<b>רש"י ד"ה ותתכס, לשון ותתפעל, כמו ותקבר, ותשבר. ע"כ.</b> וקשה לי, הרי הדוגמאות שרש"י מביא הם לשון נפעל ולא התפעל, ולא בהכרח במשמע התפעל, כפי שאמנם יש בבנין נפעל. ובוודאי הוא כדברי שפתי חכמים (אות כ). <small>(פ' חיי תשס"ד)</small>
	@22סו	<b>"ויספר העבד ליצחק</b>". ויש לשאול, ואברהם היכן היה? והרי על העבד למסור דין וחשבון לאדונו־שולחו, ופטירתו של אברהם היתה רק לאחר מכן. ואין הכתוב נדרש לעניין זה כלל. ולא מצאתי במפרשים מי שיעסוק בזה. <small>(פ' חיי תשמ"א)</small>
		וראיתי הערת שד"ל שהרגיש בדבר. אך אם אמנם אברהם היה בבאר־שבע, ואלו יצחק - בחברון, אתי שפיר. <small>(פ' ויצא תשמ"א)</small>
		ור' מעין זה למעלה (כג, ב). <small>(פ' חיי תשמ"ז)</small>
		משום מה מזכיר אי־איזכורו של אברהם בסוף הפרשה את אי־איזכורו של יצחק בתחילתה. <small>(פ' חיי תשנ"ו)</small>
		<b>רש"י ד"ה ויספר העבד.</b> ור' מה שכתבתי למעלה (מב) בענין קפיצת הדרך. <small>(פ' חיי תשס"א)</small>
	@22סז	ר' תרגום אונקלוס לפס' זה. (פ' תולדות תשנ"ט, דרמשטט) "וחזא והא תקנין עובדהא כעובדי שרה אמיה" <small>(וירא והנה מתוקנים מעשיה כמעשי שרה אמו).</small>
		<b>רמב"ן ד"ה ויאהבה יצחק, ...כי מה טעם שיזכיר הכתוב אהבת האיש באשתו. ע"כ.</b> מכיוון שכך העיר, חייב לפרש האמור להלן (כט, ל) "ויאהב גם את רחל מלאה", וראה שם. <small>(פ' חיי תשנ"ד)</small>
		ואולי אפשר להבין "ויאהבה" כמו "והאדם ידע את חוה אשתו" (ד, א), כלו' המלים ידע ואהב משמשות בכמה משמעויות. <small>(פ' חיי תשס"ב)</small>
@11כה	@22א	<b>רש"י ד"ה קטורה, זו הגר, ...שנאים מעשיה כקטורת ושקשרה פתחה וכו'.</b> וראוי למצוא, במה נאים מעשיה, והרי יחסה אל ישמעאל קודם למציאת הבאר אינו נלבב כל כך. ואלו החלק השני - שקשרה פתחה - מה גדולה יש בו, ומ"מ אין זה מעשה אלא הימנעות. <small>(פ' חיי שרה תשמ"ז)</small>
		ולכאורה יש לומר שהעובדה ששרה אמנו ענתה אותה, אף היא מעידה שלא צדקת היתה. (פ' חיי תש"ן) ור' זהר (ח"א קלג) שאחרי שנפרדה הגר מאברהם ועבדה אלילי בית אביה, חזרה בתשובה ונקשרה במעשים טובים, ומפני זה נשתנה שמה ונקרא "קטורה" - קשורה במעשים טובים, ושלח אברהם ולקחה לו לאשה.
	@22ב	<b>"ותלד לו את זמרן ואת... ואת... ואת... ואת...".</b> כלומר ששה בנים הוליד, בזה אחר זה, שהרי באשה־פילגש אחת מדובר, והוא כבר בן ק"מ, ואיש אינו מעיר שלכאורה יש גם בזה משום נס, שהרי למעלה (כא, ה) הנס הוא - בחלקו - בכך שהוא בן מאה בהיולד לו יצחק בנו! <small>(פ' חיי תשנ"ד)</small>
		וכבר קידמוני בזה, ר' בדעת מקרא לפס' א שזה עתה עברתי על כתב־ידו. (פ' בא תשנ"ו) ור' רמב"ן מו, טו: "אבל אומר לך דבר שהוא אמת וברור בתורה, כי הנסים הנעשים על־ידי נביא שיתנבא כן מתחילה או מלאך נגלה במלאכות השם יזכירם הכתוב, והנעשים מאיליהן לעזור צדיק או להכרית רשע לא יזכירו בתורה או בנביאים...".
		מבין כל השמות שבפסוקים אלה - ט"ז במספר - אין אונקלוס מתרגם אלא שלושה: אשורם ולטושם ולאמים. וצ"ע. <small>(פ' חיי תשנ"ד)</small>
		וראה תרגום יונתן בן עוזיאל ופירושו וראה רמב"ן על אתר, הכל שפיר. <small>(פ' חיי תשנ"ד)</small>
	@22ה	<b>רש"י ד"ה ויתן אברהם וגו'. אמר ר' נחמיה ברכה דיאתיקי. ע"כ.</b> וראה בהע' 75 בחומש "תורת חיים" הטוען שרש"י מחבר כאן שתי דעות חולקות בבראשית רבה - ר' נחמיה ורבנן - וזה יפה, אך (א) היה צריך ליתן את המקור בבראשית רבה. (ב) היה צריך לגרוס ברש"י ודיאתיקי, בו"ו, כמו בדפו"ר.
		המקור: בראשית רבה סא, ו ושם לא שתיים כי אם שלוש דעות! ובוודאי שצריך לגרוס כאן בו"ו כמו רבנן שם: קבורה ודיאתיקי. ופירוש דיאתיקי - מתנת שכיב מרע. נוטריקון "דא תהא למיקם ולהיות" (מתנה זו תתקיים ותהיה). <small>(פ' חיי תשס"ב)</small>
	@22ו	<b>רש"י ד"ה הפילגשים, חסר כתיב, שלא היתה אלא פילגש אחת. ע"כ.</b> ודברי שפתי חכמים (ק) אינם נראים, וצריך לבדוק אצל מפרשי בראשית רבה, שם מקורו של רש"י, כמסומן. <small>(פ' חיי תשמ"ט)</small>
		ראה בראשית רבה (סא, ד) וראה "מנחת שי" על אתר ולפ' בא (שמות י, יב) הקובע שבמקומות רבים יש מחלוקת בין הגמרא (או המדרש) לבין המסורת. (פ' חיי תש"ן) ור' שבת נה ע"ב בתוס' ד"ה מעבירם ובגליון הש"ס שם שמנו מקראות שבתורה שמסורת הספרים שבידינו חלוקה על דברי הגמרא. ור' בית יוסף על טור יו"ד סימן ער"ה.
		וראה בחומש "תורת חיים" על אתר הע' 76 שצריך היה להיות "הפלגשיים" בשתי יודי"ן - יו"ד אחת לסימן הייחס ויו"ד שניה לסימן הריבוי. <small>(פ' חיי תשנ"ז)</small>
		<b>שם. ...היא הגר היא קטורה.</b> וקשה לי, והרי למעלה (כד, סב) אמר רש"י ד"ה מבוא באר לחי רואי שהלך (יצחק) להביא הגר לאברהם אביו שישאנה, ואם כן אינה פילגש. ור' משכיל לדוד שרש"י סובר שגם פילגש נישאת על־ידי קידושין אלא שאין לה כתובה.
		<b>רש"י ד"ה נתן אברהם מתנות, פירשו רבותינו וכו'.</b> וקשה לי, והרי לפי המאמר הקודם אין "בני הפילגשים" כלל, שהרי כל המנויים כאן נולדו לו מקטורה, היא הגר, אחרי נישואיו עמה. ואף אם תאמר ששני המדרשים חולקים זע"ז, מ"מ קשה, במה ישמעאל עדיף עליהם, שאותם - ולא אותו - שלח מפניו. ור' אור החיים הק' על אתר. <small>(פ' חיי תשמ"ז)</small>
		<b>שם. ...ד"א מה שניתן לו על אודות שרה וכו'</b>. וקשה לי, כלום שמר על בעלי־החיים הללו ועל צאצאיהם בנפרד במשך כל השנים הללו? לשם מה? מהי כוונת הדרשן בזה - עד כמה צריך להתרחק ממתנות? ממתנות גוי? צריך למצוא את מקורו של רש"י ולבדוק. <small>(פ' חיי תשנ"ד)</small>
		<b>"...וישלחם מעל יצחק בנו" וגו'</b>. ראה רד"ק ד"ה ולבני הפילגשים, ששלח גם את אנשי ביתו, כלו' כל הנפש שעשו בחרן, וכל זה כדי שלא יטריחו על יצחק ולא יריבו בעסקי הירושה. והדבר תמוה - במקום לפתח קהילה גדולה של מאמינים, הוא מפזר אותם, וכל זה כדי שלא יטריחו ולא יריבו? <small>(פ' חיי תשנ"ג)</small>
	@22ז	<b>רש"י ד"ה מאת שנה ושבעים שנה וחמש שנים, בן ק' כבן ע' וכו'.</b> אבל ר' רמב"ן למעלה (כג, א) שהדרשה אצל שרה היא על שום יתור הסיפא "שני חיי", והרי כאן אין כזאת, ואכן אומר רמב"ן שם שאין דרשה כזאת אצל אברהם אבינו ע"ה. <small>(פ' חיי תשנ"ז)</small>
	@22ח	<b>"...ויאסף [אברהם] אל עמיו".</b> הביטוי קשה אצל אברהם אבינו ע"ה, שהרי אין יכולה להיות הכוונה: אל תרח, אף עם עשה תשובה, כי עדיין אין זה רבים. והשאלה קשה עוד יותר לדברי ראב"ע: ...על לכתו בדרך אבותיו כאלו יתחבר אליהם וכו'. ור' ר"ע ספורנו שהנו ער לכגון דא: נאסף אל צרור החיים לחיי העולם עם צדיקי הדורות שהם עמו ודומים אליו וכו'. ואף זה אינו מספק. <small>(פ' חיי תשנ"ד)</small>
	@22ט	<b>"...אל מערת המכפלה, אל שדה עפרון בן צחר החתי" וגו'.</b> הנה עדיין, כלו' עשרות שנים אחר מוכרו את המערה והשדה, הם נקראים על שמו. דומה שאפילו כסף "עבר לסחר" אינו מועיל תמיד. כלום יש כאן משום רמז לימינו, ח"ו? <small>(פ' חיי תשנ"ו)</small>
	@22י	<b>"השדה אשר קנה אברהם" וגו'.</b> כל הפס' לכאורה מיותר, והלשון "קבר" (ביחיד!) מוזר קצת. (פ' חיי תשס"ב) ור' רד"ק שבכל מקום בו נזכרה הקבורה במערת המכפלה נזכר גם המקנה, להודיע חבתו של אברהם אבינו ע"ה שלא מצא מקום לקבורה עד שקנה אותו, ואף על פי כן לא הרהר אחרי האל שאמר לו: כי את כל הארץ אשר אתה רואה לך אתננה ולזרעך עד עולם. ור' העמק דבר (מט, לב).
	@22יא	<b>רש"י ד"ה ויהי אחרי וגו', ...דבר אחר, אע"פ שמסר הקב"ה את הברכות לאברהם, נתיירא [אברהם] לברך את יצחק וכו'.</b> דוגמה בולטת לאי־בהירות שיכולה להיווצר על־ידי השימוש בכינוי. <small>(פ' חיי תשנ"ד)</small>
	@22יב	<b>"...אשר ילדה הגר המצרית שפחת שרה לאברהם".</b> באשר לצורך בתיאור ארוך זה, מבאר רשב"ם על אתר: כלומר אין זה בנו הנקרא על שם זרעו אלא בן שפחה..., והשוה להלן (פס' יט). <small>(פ' חיי תשס"ה)</small>
	@22יג	<b>"...בשמתם לתולדתם".</b> ראה ביאורו של ר' יהודה קיל שי' למלה "בשמתם", והוא מפתיע ומשכנע למדי. אך קשה לי, למה אינו מפרש כך גם בפס' טז. וכשקראתי את כתב היד בשעתו, לא שמתי לב לדבר, ועכשיו אי־אפשר לשאול אותו, ל"ע. <small>(פ' חיי תשס"ה)</small>
	@22טז	<b>"אלה הם בני ישמעאל... לאמתם".</b> והרי זה צורה בלתי נכונה מן הבחינה הדקדוקית, וצ"ע. (פ' חיי תשמ"ט) ור' באר מים חיים על אתר שכוונת לשון זו לומר שאין הגויים מתייחסים אלא אחרי אמותיהם.
	@22יז	<b>"ואלה שני חיי ישמעאל מאת שנה ושלשים שנה ושבע שנים" וגו'.</b> לפי שעה לא מצאתי שצורה מיוחדת זו תידרש, כמו שהיא נדרשת בראשית הפרשה וגם למעלה (ז) לגבי מות אברהם אבינו ע"ה, ראה רש"י שם, אך צריך לבדוק, אם יש לו שם מקור. אם לאו, תגדל הקושיא עוד יותר, למה רק אצל שרה? וצריך לבדוק. <small>(פ' חיי תשנ"ד)</small>
		ומה שרש"י מביא כאן את חישוביו הכרונולוגיים, הרי הם דברי הגמרא במגילה יז ע"א, באשר לשהיית יעקב בבית־מדרשם של שם ועבר במשך י"ד שנה, ויש לברר אלו תאריכים מבוססים על מקורות מפורשים, אלו על מסורת ואלו על השערה בלבד. (פ' חיי תשנ"ד) ופירוט החשבון מובא ברש"י להלן (כח, ט).
	@22יח	<b>רש"י ד"ה נפל, ...עד שלא מת אברהם - ישכון, משמת אברהם - נפל. ע"כ.</b> כבר שנים הרבה שאברהם אבינו ע"ה מת, והוא [ישמעאל] כלל לא במצב נפילה אלא קם. (פ' חיי) ור' יפה תואר על בראשית רבה (מה, ט) שלאחר מיתת אברהם נפל ישמעאל מגדולתו ולא היה עוד בארץ כבתחילה.
	@22יט	<b>רש"י ד"ה ואלה תולדת יצחק, יעקב ועשיו האמורים בפרשה. ע"כ.</b> כלו' אין רש"י רוצה לפרש את "תולדת" כסיפור אירועיו של יצחק כי אם כמשמעו המילולי, וצריך לברר, אם תמיד אפשר לבאר דווקא כך. (פ' תולדות תשס"ו) ור' הע' 18 ברש"י השלם על אתר שכך דעת רש"י בכל מקום - עיין לעיל ב, ד; ה, א; ו, ט; ולהלן לז, ב.
		<b>רש"י ד"ה אברהם הוליד וגו', ...מה עשה הקב"ה? צר קלסתר פניו של יצחק דומה לאברהם וכו'.</b> וצרף לכאן דברי רש"י לעיל (כא, ז) ד"ה היניקה בנים. <small>(פ' תולדות תשמ"ו)</small>
	@22כ	<b>רש"י ד"ה בת בתואל וגו', וכי עדיין לא נכתב... אלא להגיד שבחה, שהיתה בת רשע ואחות רשע ומקומה אנשי רשע, ולא למדה ממעשיהם. ע"כ.</b> זוהי הפעם הרביעית שהכתוב מאריך בייחוסה של רבקה ופרטיה. ולכאורה היה אפשר ללמוד שבחה כבר מן הפירוט הראשון, שהרי יש גם שם ייתורי לשון (כד, כד). ועל כל פנים קשה לי, מניין לנו שבתואל רשע היה. <small>(פ' חיי תשנ"א)</small>
		ואולי הכוונה לרשעות שעליה מסופר בילקוט שמעוני (רמז קט) שהיה מלך בארם נהרים, וכל בתולה שנישאת בועל אותה לילה ראשונה. <small>(פ' תולדות תשנ"ד)</small>
		ושמא מתכוון רש"י לדברי המדרש לפס' "כי ציד בפיו" (פס' כח) כלו' לרמאות של עשו שאצל בתואל היא בולטת עוד יותר (לבן). <small>(פ' תולדות תשנ"ו)</small>
		ור' מה שכתבתי להלן (לפס' לא-לג). <small>(פ' תולדות תשנ"ו)</small>
		<b>רש"י ד"ה מפדן ארם, על שם ששני ארם היו, ארם נהרים וארם צובה, קורא אותו פדן, לשון צמד בקר וכו'.</b> "אותו", פירוש - ארם נהריים. ולא מובן לי, מה מבואר עתה יותר, ולמה לא יאמר הכתוב במפורש, באיזה משני ארם ישב לבן, כלו' יאמר במקום "פדן" - נהריים. <small>(פ' תולדות תשנ"א)</small>
		עתה ראיתי ב"רש"י השלם" כמה תשובות, אך רק הראשונה נראית לי: ארם נהרים נקרא פדן ארם על שום ששוכן בין שני נהרות, כדלעיל ברש"י (כד, י), וכוונת רש"י "על שם" וכו' לומר, שכדי שלא נטעה בין ארם נהרים ולבין ארם צובא, פירש הכתוב שהוא מפדן ארם (ריב"א בשם הר"ר אליקים, תוס' השלם ח"ג, עמ' ח). רק קשה לי, למה לא יאמר פשוט "מארם נהריים", ואז לא יהיה כל מקום וטעות. <small>(פ' תולדות תשנ"ג, בבית שלו' ורינה כשהיו בבלגיה)</small>
		שאם לא נאמר כן, צריך לומר שהכתוב בא לומר, לפי רש"י, באחד משני הארם, או ארם נהריים או ארם צובא, ושבמתכוון אינו מפרש. <small>(פ' תולדות תשנ"ד)</small>
		<b>"אחות לבן".</b> ולא חשש ממאמרם ז"ל "רוב בנים דומים לאחי האם" (בבא בתרא קי ע"א). ואם כן, למה הכתוב מזכיר יחוס זה? ור' ר"ע ספורנו על אתר שכתב: "וממנה נולד עשו הדומה לאחי האם". <small>(פ' תולדות תשנ"ה)</small>
	@22כא	<b>"ויעתר יצחק" וגו'.</b> ואלו אברהם אבינו ע"ה לא עשה כן, אף כי גם הוא ידע את סוד כוחה של תפילה, ר' למשל יח, כג ואילך. ואולי התשובה רמוזה בדברי רש"י להלן (כו ד"ה בן ששים שנה), שם רש"י מקביל את מעשה האבות בעניין זה - לאברהם אבינו היה פתרון והוא לקחת שפחתו לאשה, פתרון שלא היה לו ליצחק, וכפי שרש"י מסביר שם, ועל כן היה צריך להתפלל. ולכאורה יש ללמוד מכאן שתפילה פרטית, למען עצמו, שייכת רק במקום שאין כל פתרון אחר, אפילו לא פתרון דחוק כלקיחת השפחה לאשה.
		ור' להלן (ל, א ד"ה הבה לי) שגם יעקב לא התפלל, אלא קיבל את הצעתה של רחל בדבר לקיחת השפחה לאשה - כמו הצעת שרה לאברהם. ומכל מקום מבאר רש"י להלן (כו, ד"ה בן ששים שנה) שגם יצחק המתין עשר שנים עד שהגיב על עקרות אשתו, ור' גם מה שכתבתי שם. <small>(פ' תולדות תשמ"ד, תשמ"ח, תשנ"ד, תשנ"ט)</small>
		<b>רש"י ד"ה ויעתר לו. ד"ה לנכח אשתו. ד"ה ויעתר לו.</b> הדיבור ויעתר השני אינו בא אלא לפרש "לו", והתיבה ויעתר מיותרת, ואולי באה משום שהתיבה "לו" לבדה אין בה די לד"ה. <small>(פ' תולדות תשמ"ט)</small>
		ואף בדפו"ר כמו בחומשים. <small>(פ' תולדות תשנ"ו)</small>
	@22כב	<b>רש"י ד"ה ויתרוצצו, ...כשהיתה עוברת על פתחי תורה של שם ועבר וכו'.</b> כלו' לעתים קרובות עברה שם, שאלמלא כן, לא היתה עקיבות בתופעת ההתרוצצות. ומכאן שבית־ מדרשם של שם ועבר היה במקום מגוריהם של יצחק ורבקה בארץ הנגב. <small>(פ' תודלות תשנ"ד)</small>
		ור' רש"י לפס' כז שאמנם ישב יעקב בישיבתם של שם ועבר כבר בנערותו. <small>(פ' תולדות תשנ"ח)</small>
		לפי זה צריך להניח שבריחת יעקב מפני עשיו בעקבות ברכת יצחק אחרי י"ד שנות הישיבה בבית־מדרשם של שם ועבר היתה, שהרי בוודאי לא ברח לבית המדרש שבשכנות מגורי ההורים. <small>(פ' תולדות תש"ס)</small>
		אך ראה דברי רש"י למעלה (יז ד"ה ואלו שני חיי ישמעאל וגו') למדנו ששימש יעקב בבית עבר י"ד שנים כשפירש מאביו, קודם שבא אצל לבן וכו'. דהיינו שבית־מדרש זה אכן במקום אחר היה. (פ' חיי תשס"ד) ור' משכיל לדוד (כח, יא) שבית־מדרשם של שם ועבר היה בבאר־שבע וכיון שהיה עשיו מבקש להמית את יעקב, נאלץ <b>להיטמן</b> שם מפניו, ולא היה יוצא החוצה כלל. וכן במהרש"א למגילה יז ע"א ד"ה הוה יעקב. (הראני הרב איתן שנדורפי שי').
		<b>רש"י ד"ה למה זה אנכי, מתאוה ומתפללת על הריון. ע"כ.</b> וקצת קשה לי, שלכאורה היה רש"י צריך לדבר בלשון עבר - למה התאוויתי והתפללתי, שהרי עתה אינה מתפללת עוד על הריון, שכן היא כבר הרה. <small>(פ' תולדות תשמ"ט)</small>
	@22כג	<b>רש"י ד"ה ויאמר ה' לה, ע"י שליח, לשם נאמר וכו'.</b> לא ידעתי, מה מביא את רש"י לשלול מרבקה שמיעת דבר ה' בימשרין, בלא מתווך, והרי עם שרה דיבר, ולמה אפוא לא ידבר גם עם רבקה במישרין. (פ' תולדות תשנ"ח) ור' גור אריה שאם לה עצמה נאמר, למה לא נאמר לה קודם שהלכה לדרוש. ור' רש"י השלם לבראשית כז הע' 49 שדן אם היו האמהות כולן נביאות.
		<b>רש"י ד"ה ושני לאמים, אין לאום אלא מלכות. ע"כ</b>. וקשה לי מה מפרש, כלום אין אומה יכולה להיות חזקה מחברתה, וכי זה שמור למלכות דוקא, כדברי בעל שפתי חכמים (אות פ). <small>(פ' תולדות תשנ"ו)</small>
		<b>"ורב יעבד צעיר".</b> הרב יוסף צבי הרץ, מי שהיה רבה הראשי של בריטניה הגדולה, מנמק בביאורו לתורה צלע זו של הנבואה - נאמרה לרבקה בבית־מדרשו של שם התחייבותה להבטיח את ברכת יצחק ליעקב בנה הצעיר. ובחושבה שלא תוכל לשכנע את יצחק בעניין זה, לא נותר לה אלא לרמותו. כך או מעין זה ראיתי בשבת בביהכ"נ בבנגקוק.
		ולי נראה, בהמשך לעיון שם, כי יש מקום להניח שרבקה לא העלימה מפני יצחק את דברי הנבואה שנאמרו לה, אלא אמרה ואמרה לו, אך מחלוקת נפלה ביניהם באשר לביאורה של צלע זו המתפרשת יפה בשני אופנים. (א) "ורב" - הרבה יעבד צעיר, כלו' יעקב הצעיר יעבוד את עשיו הרבה - ביאורו של יצחק. (ב) "ורב" - הגדול, דהיינו עשו, יעבוד את הצעיר - הבנתה של רבקה.
		ברם, מכיוון שלא מפי הגבורה שמעה, ראה דברי רש"י לריש הפס' (ד"ה ויאמר ה' לה) ור' משכ"ש, קצת קשה למה הסתפקה במעין אוֹרַקל (דבר אלהים) ולא שאלה את ביאור הדברים מפי זה שמסרם לה. <small>(פ' תולדות תשנ"ב, בנגקוק)</small>
		ואת הביאור השני ראה למשל אצל דעת זקנים מבעלי התוספות להלן (לב, ד). <small>(פ' וישלח תשנ"ב)</small>
		ועתה ראיתי את שני התרגומים, והנה בעוד שלאונקלוס הכל ברור - "ורבא ישתעבד לזעירא", בכל מקרה, איך שלא יהיה, קושר יונתן בן עוזיאל תנאי - "אם בנוי דזעירא נטרין פקודיא דאורייתא". <small>(פ' תולדות תשנ"ד)</small>
	@22כד	<b>"והנה תומם בבטנה".</b> "והנה" בא בפתח תיאור דבר בלתי צפוי, כך מפרשים בדרך כלל, ור' רשב"ם על אתר. וקשה לי, מה כאן בלתי צפוי? והרי נאמר לה במפורש "שני גוים בבטנך" וגו'. וקשה לומר שכאן בא "והנה" לומר - ובאמת כאמור, כמובטח, שהרי זה יהיה ח"ו זלזול בהבטחת הקב"ה שאינה צריכה אימות. <small>(פ' תולדות תשמ"ט)</small>
		וראה פירושו של רש"ר הירש בזה. (פ' תולדות תש"ן) ור' העמק דבר על אתר שהפלא היה שתאומים אלה כבר בבטן אמם ניכר היה שמנוגדים זה לזה בתכלית.
	@22כה	<b>רש"י ד"ה אדמוני, ד"ה כלו כאדרת שער.</b> מכיוון שרש"י (בראשית רבה) רואה ב"אדמוני" סימן לתכונה שלילית עתידית אצל עשו, היינו מצפים לדרשה דומה גם מן התיאור "כולו כאדרת שער", ואין. מסתבר שאפשר ליישב את השאלה בדברי שפתי חכמים (אות ר), כלו' היגד זה נחוץ כדי להסביר קירוי שמו, ולכן אינו פנוי לדרשה. <small>(פ' תולדות תשס"א)</small>
	@22כו	<b>רש"י ד"ה ואחרי כן וגו', ...צא ולמד משפופרת שפיה קצרה, תן בה וכו'.</b> ספק רב אם תיאור זה תואם את המדע הביולוגי, ואם המשל נופל על הנמשל. <small>(פ' חיי תשמ"ח)</small>
		<b>"ויצחק בן ששים שנה בלדת אתם".</b> בשבת שאלני יהודי טוב, מה עשה יצחק בעשרים שנה אלה בין נישואיו להולדת בניו. ומאוד נתאכזב כשאמרתי לו, שאני מניח שלא ישב בכולל ולמד תורה, אבל עסק בחקלאות. והראיות - (א) בשעת הרעב (כו, א) הוא עוזב את מקומו, ואלו היה חי מתבואה קנויה (חייו תלוים לו מנגד), לא היה צריך לעזוב אלא לשלם יותר ביוקר. (ב) גם לאחר מכן (כו, יב) "ויזרע יצחק... וימצא מאה שערים". <small>(פ' חיי תשנ"ג)</small>
		וראיה שיצחק היה מעורב בעשייה החומרית אפילו בימי אברהם אפשר למצוא בעובדה שזכר את הבארות שחפר אברהם על מיקומן המדויק, ראה להלן (כו, טו-יט). (פ' תולדות תשנ"ד) אך ר' בראשית רבה (נו, יא): "וישב אברהם אל נעריו (כב, יט) - ויצחק היכן הוא? שלחו אצל שם ללמוד ממנו תורה, כך אמר אברהם, כל מה שבא לידי אינו אלא בשביל שעסקתי בתורה ובמצוות, ולפיכך איני רוצה שתזוז מזרעי לעולם...". ור' יומא כח ע"ב: "אמר ר' חמא בר' חנינא מימיהן של אבותינו לא פרשה ישיבה מהם - היו במצרים ישיבה עמהם... היו במדבר ישיבה עמהם... אברהם אבינו זקן ויושב בישיבה היה... יצחק אבינו זקן ויושב בישיבה היה... יעקב אבינו זקן ויושב בישיבה היה...".
		<b>רש"י ד"ה ויקרא שמו יעקב, הקב"ה. ד"א, אביו קרא לו יעקב וכו'</b>. וזכורני שראיתי, שמי שה' קרא לו שם, אין שמו משתנה, אבל לא זכור לי, מי והיכן ומ"מ צ"ל שלפי האומר כך, יצחק קרא לו שם. (פ' תולדות תש"ן) ור' משכיל לדוד שמה שהוסיף רש"י דבר אחר הוא משום שהוקשה לו על ביאורו הראשון שהקב"ה שינה שמו של יעקב לישראל (לה, י).
		<b>רש"י ד"ה בן ששים שנה, ...ושפחה לא רצה לישא לפי שנתקדש בהר המוריה להיות עולה תמימה. ע"כ.</b> וקצת קשה - כלום אין זה הגיוני להתפלל תחילה, ולא לקחת שפחה בלי להשתדל בתפילה? (פ' תולדות תשמ"ט) ור' מש"כ למעלה (פס' כא).
	@22כז	<b>רש"י ד"ה ויגדלו הנערים ויהי עשו, ...וזה פירש לע"ז. ע"כ.</b> הניחא הרישא, שהרי חז"ל אומרים (למעלה פס' יז) שישב יעקב י"ד שנים בבית־מדרשם של שם ועבר. אבל עשו, היכן יש רמז לכך שפירש לע"ז, ועוד בהיותו בביתו של יצחק? (פ' תולדות תשנ"ח) ור' מדרש שוחר טוב לתהלים (יד, ג).
		מכל מקום פשוט לו לרש"י, כי לשון "ויגדלו" פירושו - הגיעו לגיל י"ג שנים. <small>(פ' תולדות תשס"א)</small>
		<b>רש"י ד"ה ישב אהלים, אהלו של שם ואהלו של עבר. ע"כ.</b> מכאן כאלו שני בתי־מדרש היו, ולא כמקובל לחשוב־לומר. ומכל־מקום, מכאן משתמע שישיבה זו של יעקב בבית־מדרש במשך י"ד שנה היתה עכשו, כלו' בהיותו צעיר לימים, לפני מכירת הבכורה על־ידי עשו. וזה מסתבר יפה, דהיינו מכירה זו נעשתה בין מבוגרים ולא בין ילדים. <small>(פ' תולדות תשנ"ח)</small>
		ור' רש"י להלן (כח, ט ושם, יא). (פ' תולדות תשנ"ח) ולמעלה (כה, יז) מפורש ברש"י ששמש יעקב בבית עבר ארבע עשרה שנה כשפירש מאביו קודם שבא אצל לבן.
	@22כח	<b>"ויאהב יצחק את עשו כי ציד בפיו, ורבקה אהבת את יעקב".</b> תמוה התנא במסכת אבות (פ"ה מ"טז) הסובר: כל אהבה שהיא תלויה בדבר - בטל דבר, בטלה אהבה. ושאינה תלויה בדבר, אינה בטלה לעולם, אינו מביא פס' זה כדי ללמוד ממנו את לימודו, במקום להוכיח דבריו משני פסוקים שונים. <small>(פ' תולדות תש"ן)</small>
		ושלמה שי' העיר באשר להבדל בין רישא לסיפא דקרא - אהבתו של יצחק את עשו מנומקת, ולא כן אהבתה של רבקה את יעקב, ואולי זה משום שאהבה אמיתית אינה צריכה נימוק, ושלא כאהבה התלויה בדבר. <small>(פ' תולדות תשנ"ד)</small>
		ועתה שמתי לב שאהבת יצחק את עשו באה בלשון עבר (עתיד עם ו"ו ההיפוך), ואלו אהבת רבקה את יעקב באה בהווה, היא מתמדת ואינה פוסקת. (פ' תולדות תש"ס, מלון קיסר בים המלח) וכן בחזקוני.
		<b>רש"י ד"ה בפיו, כתרגומו... ומדרשו וכו'.</b> הרי זו דוגמה מצוינת לאי־בהירות אפשרית בשימוש בהטיות ובכינויים וחובה להראות זאת לצעירים שלומדים חומש - מקור נצחי לפרשנות. <small>(פ' תולדות תשס"א)</small>
	@22כט	<b>"ויזד יעקב" וגו'.</b> מה פתאום יעקב עוסק בעבודת נשים? השוה (יח, ו). וראה יונתן בן עוזיאל, ואין זה מישב מאומה. אך ר' "אור החיים" הק' שכיון שראה יעקב את אהבת אביו לציד עשיו לקח גם הוא דרך לבשל תבשילין לקרב לב אביו אליו. <small>(פ' תולדות תשנ"ט)</small>
	@22ל	<b>"...הלעיטני נא מן האדם האדם הזה".</b> אמר מי שאמר ש"נא" זה פירושו בלתי־מבושל, ולחיזוק טענתו אמר שאין מקף לפני "נא", כרגיל. ולכאורה צריך לבדוק, אם שייך לומר נא במשמע זה גם שלא לגבי בשר. <small>(פ' שמות תשס"ד, במלון הוד בים המלח)</small>
		<b>רש"י ד"ה מן האדם האדם, ...ואותו היום מת אברהם, שלא יראה את עשו בן בנו יוצא לתרבות רעה וכו'.</b> וקשה לי, מה תרבות רעה יש במכירת הבכורה? והרי לפי רש"י (כז) אף פירש לע"ז עוד קודם, וזה בוודאי חמור יותר. <small>(פ' תולדות תשנ"ח)</small>
		וגם בפס' הקודם - "והוא עיף, ברציחה" (בראשית רבה סג, יב). (פ' תולדות תשנ"ט) ור' חזקוני שכשמת אברהם בן קע"ה שנים היה עשו בן חמש עשרה שנה, ובו ביום מרד בפרהסיא, אבל כבר בהיותו בן שלש עשרה שנה היה ניכר ברישעו, אלא שהצניע מעשיו עד שנשתרש בחטא.
		אך גם מותר לשאול, מה ראו בעלי המדרש לטפול בו בעשו כל כך הרבה רעות, הרי קצת קשה לתאר שכך נראה בן יצחק. (פ' תולדות תשס"ו) אך בספר מלאכי (א, ב-ג) מפורש: "ואהב את יעקב ואת עשו שנאתי". דומה שיחס אלוהי מפורש מעין זה הוא ייחודי לעשו, ואין פלא שבעלי המדרש ביקשו למצוא מעשי רשעתו.
		<b>"...על כן קרא שמו אדום".</b> שלא כשם עשו בא לו שם זה על שום התבטאות חד־פעמית, ואף לא נאמר, מיהו זה שקרא שמו כך - "קרא" בלשון יחיד, ולא "ויקראו", כלו' רבים, או כל הרואים אותו. ואף־על־פי־כן דווקא השם אדום הוא זה שבשימוש לכל זרעו עד היום. (פ' תולדות תשס"ד) ור' העמק דבר על אתר שעשו בדבריו אלה קרא עצמו אדום, שגרם בעצמו שיקראו לו זה השם, ומשמים גילגלו שינוי שמו כדי לפרסם את מכירת הבכורה ליעקב.
	@22לא	<b>"...מכרה כיום... השבעה לי כיום".</b> בשני המשפטים באה כאן דרישה לבהירות (ר' רש"י על אתר), ואולי זה משום שיעקב חש בדמיונו של עשו לאחי אמו לבן הארמי - הרמאי. וראה רש"י למעלה (כח ד"ה בפיו) המביא את דברי מדרש תנחומא ח. שהיה צד אותו ומרמהו בדבריו. <small>(פ' תולדות תשנ"ה)</small>
		ור' למעלה (פס' כ). <small>(פ' תודלות תשנ"ו)</small>
@11כו	@22א	<b>"ויהי רעב בארץ".</b> לא ברור לי, אימתי היה רעב זה, אם לפני לידת יעקב ועשיו, ואין מוקדם ומאוחר בתורה, ואם לאחריה, אלא אז הרי היתה נוכחותם של שני הבנים מוכיחה כי רבקה אלמנה או גרושה, ולא תחת חסות האח, שכן בוודאי לא הניחו את שני הבנים לבדם בבאר־שבע בעת הרעב. ולפי שעה לא ראיתי, מי מעיר על כך. <small>(פ' תולדות תשנ"ז)</small>
		ובוודאי גם לא חיפשו למלך אלמנה או גרושה, אם לשני בנים, אחד צייד ואחד יושב ישיבה. (פ' תולדות תשנ"ח) ור' רמב"ן להלן (פס' ז) שעל הבנים לא שאלו את יצחק, כי יאמר בני אשה אחרת הם לי.
	@22ב	<b>רש"י ד"ה אל תרד מצרימה, שהיה דעתו לרדת למצרים, כמו שירד אביו בימי הרעב וכו'.</b> וכך במפורש בתרגום יונתן בן עוזיאל - והוה בלבבה דיצחק למיחות למצרים. ודעתו זו של יצחק משתמעת מציוויו של ה' אליו שלא לרדת שמה. וראה רשב"ם (לפס' א) שמסיק על כך מן הגיאוגרפיה - פלשת היא בדרך מא"י למצרים, והוכחתו משמות (יג, יז). <small>(פ' תולדות תש"ן)</small>
		ובאשר לשיוכה של פלשת לא"י, הרי נושא זה עולה בפרשה פעמים מספר. מן הציווי "אל תרד... גור בארץ הזאת" וגו' ברור שהיא שייכת לא"י. וכן משמע מדברי יצחק להלן (כב) "ופרינו בארץ", אבל ראה דברי רש"י להלן (יב ד"ה בארץ ההוא). (פ' תולדות תשנ"א) ור' רא"ם שם שאמנם פלשת־גרר אינה חשובה ומובחרת כעיקר ארץ־ישראל, מ"מ נמצאת בתוך גבולות הארץ. ור' גור אריה ש"ארץ זבת חלב ודבש" נאמר רק על מקום הכנעני והחתי והאמורי והפרזי והחוי והיבוסי (שמות ג, ח) וגרר היתה מחוץ לגבולותיהם, אך עכ"ז קדושה היא בקדושת א"י ולכן יכול היה יצחק לשבת בה. ור' רש"י לדברים (ב, כג). נראה שהמקור לכך הוא העובדה שלא נזכרה ארץ פלשתים בהבטחת הארץ. הוזכרו רק שבעה גויים (דברים ז, א) או עשרה גויים (למעלה טו, יט-כ). ור' רמב"ן (כג, יט). ור' להלן (פס' יב).
	@22ה	<b>רש"י ד"ה וישמר משמרתי... ד"ה מצותי... ד"ה חקותי... ד"ה ותורתי... .</b> לפי פירושו לדיבורים השונים הסדר מאד לא הגיוני - תחילה גזרות להרחקה וכך הלאה. וצ"ע. (פ' תולדות תשנ"ד) ור' משכיל לדוד שהקדים רש"י גזירות חכמים על עריות ושבת למצוות התורה כיון שהם חביבים יותר כאמור במסכת עבודה זרה לה ע"א.
		<b>רש"י ד"ה ותורתי, להביא תורה שבעל פה, הלכה למשה מסיני. ע"כ.</b> ולא ידעתי, מה שייך כאן הלכה למשה מסיני שניתנה לו למשה רבנו ע"ה. ובאשר לדברי שפתי חכמים (אות ע): וא"ת כיון שקיימו כל התורה למה נשא יעקב שתי אחיות, ושמעון - דינה אחותו, ועמרם - יוכבד אחות אביו. וי"ל דלא קיבלו עליהם לקיימם אלא בא"י והם היו בחו"ל. רמב"ן. (א) רמב"ן אינו שואל אלא על יעקב שנשא אחיות ועל עמרם ויוכבד דודתו, אבל אינו שואל על שמעון ודינה. (ב) בוודאי לא שייכת תשובתו של רמב"ן ששמירתו של יעקב (בית אברהם) את התורה היתה בארץ בלבד לעניין שמעון ודינה (אשר, אגב, אינו כתוב מפורש). אבל אפשר לשאול על רמב"ן, כיצד הוא מפרש עניין זה שבוודאי התרחש בארץ. (פ' תולדות תשס"ה, מלון קראון פלז'ה, אילת) ר' עוד דברי הגאון ר' אשר זליג וייס שליט"א בספרו מנחת אשר לספר בראשית עמ' רעא "בענין יעקב נשא שתי אחיות וקיום המצוות על־ידי האבות".
	@22ז	<b>"ויאמר</b> (יצחק) <b>אחתי הוא (רבקה), כי ירא לאמר אשתי פן יהרגני" וגו'.</b> המעבר מלשון מדבר לנסתר ושוב למדבר תמוה, ולא ראיתי לו הסבר. <small>(פ' תולדות תשמ"ט)</small>
		אברהם אמר אחותי היא על שרה שהיתה אחיניתו ואלו יצחק אמר כך על רבקה שהיתה בת דודו (בתואל בן נחור אחי אברהם). <small>(פ' תולדות תשנ"א)</small>
		וקצת דרוש הסבר, כיצד עשה יצחק כן בלא לומר דבר לרבקה, כפי שעשה אברהם אבינו ע"ה (לא תמיד). (פ' תולדות תשס"ה, מלון קראון פלז'ה, אילת) ור' העמק דבר על אתר.
		יש מקום להניח שדור האבות ידעו אירועי קודמיהם, ואם כן קשה, כיצד זה חוזר יצחק על מעשה אביו אע"פ שזה התקבל קצת קשה הן אצל אבימלך הן אצל פרעה. (פ' תולדות תשס"ה) ור' אברבנאל על אתר.
	@22ח	<b>"וישקף אבימלך מלך פלשתים בעד החלון".</b> מתרגם אונקלוס "מן חרכא", ונראה שזהו תרגום "חלון" שבבניין קבע, קשוח, שהרי את ה"צהר" שבתיבה (ו, טז) הוא מתרגם "נהור", כלו' מקור אור כלשהו, בלא להיכנס למחלוקת לטיבו של המקום אם חלון ואם אבן טובה, ואלו את "חלון התבה" (ח, ו) הוא מתרגם "כות תיבותא", שהרי זה לא יכול להיות אבן טובה, ובהכרח הוא פתח כלשהו. אך לא מצאתי מלת "כות" במילון יסטרוב. <small>(פ' תולדות תשנ"ד)</small>
		ואצל עזרא ציון מלמד ז"ל - חלון. <small>(פ' תולדות תשנ"ה)</small>
		<b>רש"י ד"ה וישקף אבימלך, שראהו וכו'.</b> קצת תמוה שאין רש"י מזכיר גם כאן "כל השקפה (שבמקרא) לרעה, חוץ מהשקיפה ממעון קדשך" וכו', כמו שכתב למעלה (יח, טז' ד"ה וישקיפו), וראה מה שכתבתי שם. <small>(פ' תולדות תשמ"ח)</small>
		וראה דברי שפתי חכמים (אות ק) כאן וישקף - השגחה והבנה. <small>(פ' תולדות תש"ס)</small>
		עכ"פ מאד קשה לתאר שיצחק ורבקה נהגו בחוסר צניעות. לכאורה הרבה יותר פשוט לומר שראם נוהגים כמנהג בעל ואשתו. (פ' תולדות תשס"ו) וכן בחזקוני.
	@22ט	<b>"פן אמות עליה".</b> יש לשאול, והרי ג"ע הוא מן הדברים שביהרג ואל יעבור. ואולי צריך לומר שיצחק סבר, שאין זה ג"ע מצדו, ועל כן היה נכון להציל חייו בדרך זו. ועכ"פ צ"ע. (פ' תולדות תשמ"ח) ועוד: גם אם היה נהרג לא היה מונע לקיחתה.
	@22י	<b>רש"י ד"ה אחד העם, המיוחד בעם וכו'.</b> והוא כתרגום אונקלוס, ובלא להזכירו, וזה שכיח למדי. <small>(פ' תולדות תשנ"ט)</small>
		<b>רש"י ד"ה והבאת עלינו אשם, אם שכב כבר, הבאת אשם עלינו. ע"כ.</b> מעניינת רגישותו היתרה של אבימלך לאיסור אשת איש, בעוד שלשפיכות דמים לשם זה לא היתה - לפחות לדעת יצחק - כלל. ומכל מקום קשה, למה אין רש"י מבין לשון הכתוב Conjuctive, כלו' לשון אלו - אלו היה שוכב, כי אז הבאת אשם. <small>(פ' תולדות תשמ"ט)</small>
	@22יב	<b>רש"י ד"ה בארץ ההוא, אע"פ שאינה חשובה כא"י עצמה, כארץ שבעת הגוים. ע"כ</b>. קצת קשה לי, הרי מן הכתוב למעלה (ב-ג) "שכן בארץ אשר אמר אליך. גור בארץ הזאת" - והוא מיתרגם למעשה בפס' ו - "וישב יצחק בגרר" - משמע שגרר, ארץ פלשתים, בגבולות א"י היא. וראה גם רש"י למעלה (ב ד"ה אל תרד מצרימה) "...ואין חוצה לארץ כדאי לך". <small>(פ' תולדות תשמ"ח)</small>
		והנה לא מצאתי בבראשית רבה כמסומן ברש"י, אבל נאמר שם (סד, ג) במפורש שהיא א"י - שכון בארץ - עשה שכונה בא"י וכו', וראה מה שהוספתי למעלה (ב). <small>(פ' תולדות תש"ן)</small>
		והרבה דברים ראיתי באשר למעמד ארץ פלשת מבחינת שייכותה לא"י, וקשה לרכז הכל ולהביאו בפונדק אחד. ואי"ה עוד יבוא היום. <small>(פ' בלק תשנ"ו)</small>
		ור' מה שכתבתי למעלה (כד, ו) ורשב"ם למעלה (כב, א). (פ' תולדות תשנ"ח) ור' התורה והארץ ח"ז עמ' 20 מאמרו של הרב יהודה הלוי עמיחי "באכה גררה עד עזה - מגרר לגוש קטיף" ובעמ' 268 מאמרו של הרב יצחק אמיתי "חבל עזה - אתגר מימי בראשית".
		<b>רש"י ד"ה מאה שערים, שאמדוה כמה ראויה לעשות, ועשתה וכו'.</b> אלו ידעתי שהיחס בין כמות הזרעים ליבול הוא קטן בהרבה מן אחד למאה, הייתי מפרש בפשטות - ע"פ פשוטו של מקרא - הרבה מאד, וכדאי לברר. <small>(פ' תולדות תשמ"ח)</small>
		ואמר לי ר' מאיר שורץ שי' שהיה איש פלחה בקיבוץ חפץ חיים, שאכן זה הרבה מאד, וכי אפילו היום מגיעים ליחס כזה רק במקרים הטובים ביותר. <small>(פ' תולדות תש"ן)</small>
		<b>שם. ...ורבותינו אמרו, אומד זה למעשרות היה. ע"כ.</b> קשה לי והרי אין אומדן למעשרות, והיה צריך לומר - מנין זה, או מדידה זו, או ספירה זו וכו'.
		ורק עתה שמתי לב ללשון רש"י: ...ועשתה על אחת שאמדוה מאה, כלו' אם אמדו את היבול במאה, הרי קצר עשרת אלפים, דהיינו פי מאה מן האומד. <small>(פ' תולדות תשנ"א)</small>
		ועדיין קשה לי שבסופו של דבר אין כאן כי אם מספר יחסי, ובוודאי אין זה יסוד להפרשת מעשרות. (פ' תולדות תשנ"ד) ור' תוספות השלם שרבותינו באו לפרש למה אמד את השדה כמה תוציא, הלא אמרו חז"ל (תענית ח ע"ב) "אין הברכה שרויה בדבר המדוד... אלא בדבר הסמוי מן העין", אלא אמדה מפני המעשרות.
	@22יד	<b>רש"י ד"ה ועבדה רבה, ...עבודה משמע פעולה רבה. ע"כ</b>. אם כן הדבר למה צריך לכתוב "רבה", והרי תיבה זו במשמע של "עבודה"? <small>(פ' תולדות תשנ"ג)</small>
	@22טו	כל הפרשה אין יצחק אבינו מתלונן אצל אבימלך בהסתמך על הברית שכרת הוא (או קודמו) עם אברהם אבינו ע"ה (כא, כב-לב), אף כי גם שם היה עניין גזילת באר (שם, כה-כו) פריט חשוב ב"הסכם השלום". <small>(פ' תולדות תשנ"ו)</small>
		<b>רש"י ד"ה סתמום פלשתים, מפני שאמרו וכו'</b>. מסתבר שרש"י רוצה להבהיר, למה לא שמרו על הבארות לעצמם אלא סתמון. <small>(פ' תולדות תשס"א)</small>
		<b>"...בימי אברהם אביו".</b> לכאורה היה די לכתוב: בימיו, שהרי ידענו כי אברהם אביו של יצחק הוא, או: אשר חפרו עבדי אברהם אביו, כי בוודאי בימיו חפרו. והשוה פס' יח, שם הייתורים בולטים פחות. <small>(פ' תולדות תשס"א)</small>
	@22טז	<b>"...לך מעמנו כי עצמת ממנו מאד".</b> כך חרף הברית עם אברהם (כא, לב). אכן צדק רשב"ם בדבריו לריש פרק כב. <small>(פ' תולדות תשנ"א)</small>
		וללמדנו הוא בא, מה ערכם של הסכמים ובריתות. <small>(פ' תולדות תשנ"ט)</small>
		ואעפ"כ כרת יצחק ברית עם אבימלך זה, ר' להלן (פס' לא). <small>(פ' תולדות תשנ"ט)</small>
		וניתן לפרש "ממנו" כמ"ם־ההשואה וגם כמ"ם־המוצא. <small>(פ' תולדות תש"ס)</small>
	@22יח	<b>רש"י ד"ה וישב... ויחפר, ...מקודם שנסע יצחק מגרר, חזר וחפרן. ע"כ.</b> בלעדי דברי רש"י אלה מובן שחפירות אלה נעשו בנחל גרר, הרחק מן העיר, אחר שעזבה כדרישת אבימלך. ולא ידעתי, מה מביא את רש"י לראות בשני פעלים אלה צורת עבר רחוק, כלו' קודם שנסע מגרר. ועוד, שלפי דבריו צריך להבין כעבר רחוק כל הנאמר עד פס' כג, והרי מפס' כב משמע שאחר עזבו את גרר התיישב בנחל גרר. וקשה לומר ש"ויעל משם באר־שבע" (כג) הוא התוצאה של "לך מעמנו" (טז), שהרי אחרי זה נאמר "ויחן בנחל גרר וישב שם" (יז). וצ"ע בדברי רש"י. <small>(פ' תולדות תשמ"ט)</small>
		ולכאורה צריך לומר כך: פס' טו מדבר על עבר רחוק - הפלשתים סתמו את בארותיו של אברהם, ואף־על־פי שמוזכרת רק באר אחת אצלו, זו שבבאר־שבע (כא, כה-ל), הרי הכתוב כאן מניח כידוע שחפר בארות גם בגרר וקרא להם שמות.
		פס' יח בא לאמר שהבארות של אברהם אביו, אותן יצחק פתח מחדש לפני שהתרחק מגרר ולהן קרא בשמותיהן הקודמים - סימן לבעלותו עליהן מכח ירושה - והניח אחריו כשהן פתוחות. כך לפי רש"י, אלא שלפי זה חסר עיקר מן הספר - העובדה שהניחן בלי ליהנות מהן, שהרי הורחק משם, ומה טעם אפוא באיזכורן בכלל.
		פסוקים יט-כב מדברים על הבארות שחפר יצחק בנחל גרר, הרחק מגרר, ורק עליהן יצאה מחלוקת מצד אנשי גרר, עד רחובות. אלא שלפי זה מקומו של פס' יח הוא אחר טו, ובמקומו הוא קשה.
		ברם, אם נאמר שלא כרש"י, כלו' בפס' יח מדובר בבארות שחפרן אברהם בשעתו בנחל גרר, אתי שפיר, דהיינו בארות אלה נותרו אמנם ברשותו, שהרי בעלותו עליהן היתה ברורה בשל השמות, והמחלוקת לא היתה אלא על החדשות שחפר. <small>(פ' תולדות תשמ"ט)</small>
		ור' לכל הענין פירושו של מלבי"ם <small>(פ' תולדות תשנ"ט)</small>
		<b>"ויסתמום פלשתים אחרי מות אברהם".</b> ויש לתמוה, היכן היה יצחק בשעה זו? והרי היה מצוי במשקו של אביו, וכפי שניכר בפרשה, ולמה אפוא הניח להם לסתום ולא פנה מיד אל בעל ברית אביו? <small>(פ' תולדות תשנ"ז)</small>
		ועל סמך מה עשו כן הפלשתים, והרי ידעו שיש יורש חוקי לאברהם, בעל ברית אבימלך? (פ' תולדות תשנ"ט) ור' תוספתא סוטה (פ"י ה"ב) שכל זמן שהיה אברהם קיים היו הבארות נובעות מים, משמת אברהם פסקו, אמרו, הואיל ואין נובעות מים אינן אלא תקלה מפני גייסות (שיכולים להתחבא שם ולארוב להם), עמדו וסתמום ומלאום עפר, בא יצחק והיו בארות נובעות מים שנאמר: "וישב יצחק ויחפור את בארות המים".
		<b>"ויקרא להן שמות כשמות אשר קרא להן אביו".</b> לא אדע, מה חשיבותה של קריאת שם לבאר, ור' גם למעלה (טז, יד): "על כן קרא לבאר וגו'" ולא אמר, מי קראה ועאכו"כ לא אדע, מה חשיבותה של קריאת שם מחודשת, ואולי זו וזו הן מעין הוכחה לחזקת בעלות, וברשב"ם: כדי שלא יוכל אדם לערער עליהן, אך מן טז, יד לא משמע כן.
		ומ"מ ברור מכאן שתולדות המשפחה על פרטיהן נמסרו מאב לבנו בדיקנות רבה. <small>(פ' תולדות תשמ"ז)</small>
		ור' מה שכתבתי להלן (פס' כ-כא). <small>(פ' תולדות תשנ"ח)</small>
		מעצם חפירת הבארות מחדש וקריאת שמות להן "כשמות אשר קרא להן אביו" ניכר, כמה יצחק היה מעורב במעשי אברהם אבינו ע"ה, כלומר חרף העקידה היה מעורה בעניינים חומריים בהחלט, ולכאורה חובה לזכור זאת בימינו כשמנסים לצייר תמונה שונה מאד. <small>(פ' תולדות תשנ"ג)</small>
	@22כ	<b>"ויריבו רעי גרר עם רעי יצחק".</b> קשה לי, והרי זה אחר שיצחק עשה כדרישת אבימלך "לך מעמנו" וגו'. כלו' אמנם בנחל גרר, אך לא בטריטוריה של אבימלך. <small>(פ' תולדות תש"ן)</small>
		ור' רש"י לפס' יח ומה שכתבתי שם. <small>(פ' תולדות תשנ"א)</small>
	@22כא	<b>"ויקרא שמה שטנה".</b> כמה אמת יש בדברי "דעת זקנים מבעלי התוספות" - "מן הראשון אקראי הוא, אבל מזה ודאי שטנה הוא", כלו' הישנות הדבר מורה על הסיבה האמיתית ואי־אפשר עוד ליחסו למקרה. כמה חכם היה אבינו יצחק שלא הישלה את עצמו אחר הישנות הדבר, וכמה לא חכמים היו והנם אחינו בנ"י בכל אתר שאינם לומדים מכגון דא. <small>(פ' תולדות תשמ"ט)</small>
		ומעין דברי "דעת זקנים" ראה גם אצל חזקוני, אבל לענין עצמו, לא רק שקשה, לשם מה נתן שמות, והרי מתן שמות הוא סימן לבעלות והוא הסתלק מכאן, אלא גם אם הסתלק, בזכות מה נתן שמות והרי זוהי זכותם של הבעלים בלבד. ושמא ביקש לבטא בזה את אי־ויתורו על אדמת א"י ותכולתה? <small>(פ' תולדות תשנ"ו)</small>
		ור' מה שכתבתי למעלה (פס' יח). <small>(פ' תולדות תשנ"ח)</small>
	@22כג	<b>"ויעל משם באר־שבע".</b> אין הכתוב מפרש, סיבת עלייה זו מהי, אם הפחד מפני מעשי איבה נוספים מצד הפלשתים (רמבמ"ן), ואם הרצון לשוב למקום אביו (רש"ר הירש), ואולם שני הביאורים אינם משכנעים ביותר כאשר הגירה־עלייה זו באה אחר ההצלחה המתוארת למעלה (כב), וצ"ע. <small>(פ' תולדות תשמ"ט)</small>
		ואולי הסיבה לעזיבתו את האזור הפורה שבו ביקש להתיישב ואף הצליח בו, היא משום שגם סדר ישיבותיו של אביו היה - גרר ואחר כך באר־שבע. ואם אמנם פחד, הרי רמז לכך להלן (כד) - "אל תירא כי אתך אני", כלו' גם באר־שבע הרי היא בממלכת פלשת, אבל אין לך מה לפחד. <small>(פ' תולדות תש"ן)</small>
		וראה רשב"ם - "כי היה מתירא מפניהם". ועדיין קשה לי, אם כדבריו שהתרחק כדי לא להתעסק בריב ומדון, למה הלך לבאר־שבע שאף היא שייכת לממלכת אבימלך, ואכן שם כרתו ברית אברהם ואבימלך (כא, לא). <small>(פ' תולדות תשנ"ב)</small>
		וראה "דעת מקרא" לכשיתפרסם. <small>(פ' בלק תשנ"ו)</small>
		וראה "אור החיים" הק' על אתר. וראה דברי רשב"ם להלן (לג) ששתי באר־שבע היו. <small>(פ' תולדות תשס"א)</small>
	@22כד	<b>"...בלילה ההוא".</b> לא ידעתי, באיזה לילה מדובר, והרי זה לילה מיודע, ולא מצאתי עדיין מי ישים לב לזה. אדרבה, אצל אחרים בולטת ההיעלמות, וצריך לבדוק "בלילה ההוא" שבמקומות אחרים. והנה בדקתי בגמ' (תענית כט ע"א, סוטה לה ע"א, סנהדרין קד ע"ב) וב"ילקוט שמעוני" (ח"א רמז שס"ח, תשל"ה, תשמ"ג, תשע"א ובח"ב רפ"י) ולא מצאתי מלבד הדרשה הידועה "בלילה ההוא, ליל ט' באב היה". ולכאורה בפס' ההוא (במדבר יד, א) הביטוי אינו בולט יותר מאשר כאן ואולי אף מובן יותר, כלו' - אחר הוויכוח עם המרגלים, מאשר כאן. <small>(פ' תולדות תשמ"ח)</small>
		בתורה בא "בלילה ההוא" ה' פעמים (בראשית יט, לה; כו, כד; לב, יד; לב, כד; במדבר יד, א), בנביאים וגם בכתובים (אסתר ו, א). ור' גם ילקוט שמעוני רמז תתרנח שבארבעה מקומות נאמר "בלילה ההוא" וארבעתן היו בלילי פסחים.
		ואולי כאן פשוט הכוונה בלילה אחר הגעתו לבאר־שבע. <small>(פ' תולדות תשס"א)</small>
		וכך כותב ר' יהודה קיל בדעת מקרא. <small>(פ' תולדות תשס"ו)</small>
	@22כה	<b>"ויבן שם מזבח... ויט שם אהלו, ויכרו שם עבדי יצחק באר".</b> בפס' קצר אחד ג' פעמים תיבת "שם", ולכאורה לפחות האמצעית מיותרת. (פ' תולדות תשס"ג) ואולי להדגיש כי הלך בדרך אברהם אביו. ור' רד"ק.
	@22כו	<b>רש"י ד"ה ואחזת מרעהו... סיעת מאוהביו וכו'.</b> כלו' פירוש "אחזת" הוא סיעה, ופירוש הביטוי כולו: סיעה - קבוצה המורכבת מאוהביו של אבימלך, אחר כך מתלבט רש"י, אם המ"ם של "מרעהו" הוא מן היסוד או שמא היא אות־שימוש, ומטעמים טקסיים־חברתיים־פוליטיים הוא מגיע למסקנה שהיא אות־שימוש.
		והנה בדפו"ר אין כל התלבטות, וזה לשונו: אחוז' מרעהו, וסיעת מרחמוהי, סי"ע מאוהביו אחוזת לשון קבוצה ואגודה שנאחזי' יחד.
		ושאלתי עצמי, למה לא לבאר "אחוזת" כשם פרטי, על משקל "בשמת" (פס' לד), ובסוף הפרשה (כח, ט) "מחלת", ואם תרצה שם של זכר על משקל זה, הרי לך "גלית" (שמואל א'). וב"ה מצאתי כך מחלוקת בענייננו בבראשית רבה (סד, ט): ואחוזת מרעהו, רבי יהודה אמר, אחוזת מרעהו היה שמו, רבי נחמיה אמר, סיעת מחמוהי. ע"כ.
		תמוה בעיני שרש"י בוחר בדעת ר' נחמיה (ואינו מזכיר את ר' יהודה), אע"פ שדווקא לדעת ר"י אין קושי בלשון היחיד שב"מרעהו", ולא ראיתי מי שיעסוק בקושי זה, חוץ מרמבמ"ן המאריך בביאור זה. <small>(פ' תולדות תשמ"ז, תשנ"א, תשנ"ו-תשנ"ט)</small>
		וראויה לציון העובדה שרש"י דוחה פירוש מקרא בשל "דרך ארץ" (במובן הרחב), אין דרך ארץ לדבר על מלכות כן!
	@22כח	<b>רש"י ד"ה תהי נא אלה וגו', האלה אשר בינותינו מימי אביך וכו'.</b> קצת קשה, כיצד זה שרש"י אינו שואל לשם מה ברית נוספת ושבועה נוספת, הרי בברית עם אברהם אבינו נאמר "אם תשקר לי ולניני ולנכדי" (כא, כג), אחר שאמנם מזכיר את הברית ההיא. <small>(פ' תולדות תש"ן)</small>
		ור' בענין זה אצל "אור החיים" הק' (כו ד"ה ואבימלך הלך אליו), המאריך בדרך פלפול יפה וחריף גם יחד. (פ' תולדות תשנ"ד) ור' העמק דבר שבא לחזק הברית שלא ישובו ויעברו עליה. תהי גם אלה, לא רק שבועה לחוד כמו שהיה בימי אברהם. ור' עוד שם.
		ובאשר ללשון רש"י "מימי אביך", הפנה ר' רפאל בנימין פוזן תשומת־לבי לדברי התרגום " דהוה בין אבהתנא". <small>(פ' תולדות תש"ן)</small>
	@22כט	<b>"...כאשר לא נגענוך וכאשר עשינו עמך רק טוב ונשלחך בשלום".</b> מכאן שהצביעות איננה המצאת המאה הזאת וכי היא בעלת ותק רב. אנקת הרווחה שבמתן השם רחובות מלמדת שהעולם לא היה אידאלי כל כך, והיה ראוי לבדוק, אם צביעות זו היתה רק ביחס לישראל. <small>(פ' תולדות תשנ"א)</small>
		<b>רש"י ד"ה אתה, גם אתה עשה לנו כמו כן. ע"כ.</b> וקשה, והרי לפי הדיבור הקודם זוהי אי־עשייה, שלא לגעת לרעה, ומה הוה אמינא שיצחק יתקוף את אבימלך? <small>(פ' תולדות תש"ן)</small>
		<b>וכתבו בעלי התוספות:</b> משל לארי שהיה לו עצם בגרונו. אמר, כל מי שיבא ויטלנו, יעשרנו המלך עושר גדול. בא עוף אחד ששמו אגרון, שצוארו ארוך. אמר, אני אטלנו. הכניס העוף ראשו בגרון הארי והוציא העצם. לאחר שהוציאו, שאל שכרו. אמר לו הארי, לא דייך ששלחתיך בשלום ולא אכלתיך כשהכנסת ראשך בגרוני, אלא שעדיין אתה שואל שכר? כך אמר לו אבימלך ליצחק, חסד גדול עשינו במה ששלחנוך בשלום, כי דרכנו להזיק כל הבא.
	@22לא	<b>"וישכימו בבקר וישבעו איש לאחיו".</b> ר' רשב"ם למעלה (כב, א). ותמוה שאינו נדרש לנושא זה גם כאן, ומאי נפ"מ בין שתי בריתות אלה. <small>(פ' תולדות תשמ"ז)</small>
		ולכאורה הענין הוא שיצחק ראה עצמו מחוייב לשבועת אברהם, שהבטיח ברית לארבעה דורות. <small>(פ' תולדות תשס"ב)</small>
		<b>"וישבעו איש לאחיו".</b> כבר ראינו שהבנים ידעו את מעשיהם של האבות, וממילא ידע יצחק על השלילה שבברית אברהם עם אבימלך, כדברי רשב"ם למעלה (כ, א), ולכאורה צריך לומר כאן שיצחק לא יכול להתכחש לברית אביו עם אבימלך (ההוא או קודמו) משום חילול השם. מעשה אבות סימן לבנים. ומעשה אוסלו יוכיח. <small>(פ' תולדות תשנ"ז)</small>
	@22לג	<b>רש"י ד"ה שבעה, על שם הברית. ע"כ.</b> ולא ידעתי, מה בא לומר. <small>(פ' תולדות תשמ"ח)</small>
		וראיתי ב"משכיל לדוד" שהוא על שם השבועה, שכן כל כריתת ברית בשבועה היא. וראה "מלכה של תורה". <small>(פ' תולדות תשמ"ט)</small>
		וראה ר"ע ספורנו על אתר ההולך בדרך מקורית ביותר: קרא את הבאר "שבעה", מפני שהיה מקום שביעי שבו חפרו באר... על כן שם העיר באר־שבע - בסגול, מורה על השבועה, ועל מספר השבעה, אבל בימי אברהם היה שם העיר "באר־שבע" - בקמץ, על שם השבועה בלבד. <small>(פ' וישלח תשנ"א)</small>
		ולא הבינותי את דברי שפתי חכמים (אות כ בחומש המאור), שהרי אכן כתוב (לא) "וישבעו איש לאחיו", ונראה כדברי משכיל לדוד. <small>(פ' תולדות תש"ס)</small>
		ואמנם כבר בימי אברהם (כא, לא) נקראה העיר באר־שבע, אך ראה רשב"ם על אתר ששתי באר־שבע היו. וראה משך חכמה שכשכרתו אברהם ואבימלך ברית נקראה העיר באר־שבע, אלא שהופרה הברית עם גירושו של יצחק, לכן כשבאו לעשות שלום עם יצחק שבה השבועה ונקרא המקום באר־שבע שנית.
	@22לד	<b>רש"י ד"ה בן ארבעים שנה, ...כך אלו, גוזלים וחומסים... כל מ' שנה היה עשו צד נשים מתחת יד בעליהן ומענה אותן וכו'.</b> והוא ע"פ בראשית רבה (סה, א). וראוי לבדוק, מה ראה בעל המדרש לדרוש כן, ואיזה רמז לכך מצא. ומכל מקום ודאי שלשון גוזמה הוא כשאומר "כל ארבעים שנה", שהרי בוודאי לא עשה עשו מעשים כאלה בילדותו הראשונה, ר' רש"י למעלה (כה, כז). <small>(פ' תולדות תשמ"ט)</small>
		אלא שזוהי דרכם ז"ל לייחס מעשי רשע לרשעים - "כל מה שאתה יכול לתלות ברשעים, תלהו עליהם" (תנא דבי אליהו רבא יח, פה). (פ' תולדות תש"ן) ור' מש"כ למעלה (כה, ל).
		<b>"...יהודית בת בארי החתי".</b> דווקא יהודית היא אשת עשו! האם יש משמע לדבר זה? <small>(פ' תולדות תשמ"ח)</small>
		להלן (לו, ב) כתב רש"י בד"ה אהליבמה: היא יהודית, והוא כינה שמה 'יהודית' לומר שהיא כופרת בעבודה־זרה, כדי להטעות את אביו. <small>(פ' ויצא תשמ"ח)</small>
		וראה מה שכתבתי להלן (מט, ח) על הופעתו הראשונה של הכינוי יהודים. <small>(פ' וישלח תשס"ד)</small>
	@22לה	<b>רש"י ד"ה ליצחק ולרבקה, שהיו עובדות ע"א.</b> ר' שפתי חכמים (אות מ), ודבריו מאד אינם נראים, וכי כלום יש הווה אמינא להקדים כאן את רבקה ליצחק? ונ"ל פשוט שרש"י (בראשית רבה) מחפש מכנה משותף ברור וסביר למורת־רוח שניהם, שהרי סימפאטיה או אנטיפאטיה אינן שוות אצל שני יהודים בהכרח, משא"כ לגבי עבודת אלילים. <small>(פ' תולדות תשמ"ז)</small>
		ובאשר לדברי שפתי חכמים, גם אפשר לומר סברה הפוכה. דוקא בעיני רבקה שהכירה ע"ז מקרוב, הדבר חמור יותר. <small>(פ' תולדות תשמ"ח)</small>
@11כז	@22א	<b>"...ויהי כי זקן יצחק... לא ידעתי יום מותי".</b> אבל המשיך לחיות עוד למעלה משבעים שנה, שהרי עתה בן קכ"ג שנה היה, ראה רש"י (פס' ב ד"ה לא ידעתי יום מותי) ונפטר בגיל מאה ושמונים (לה, כח). <small>(פ' תולדות תשס"א)</small>
		ולא בכדי אמרו (שבת קנג ע"א) שחייב אדם לראות עצמו כל יום כאלו זה יומו האחרון. <small>(פ' תולדות, מלון קראון פלאז'ה, אילת)</small>
		<b>"ותכהין עיניו מראת".</b> ר' רש"י כאן, ואלו להלן (מח, י) אין כל הערה. (פ' ויחי תשנ"ז) ור' באר יצחק שאין נראה שעיני יצחק כהו מחמת הזקנה כמו שמפורש אצל יעקב (להלן מח, י), שהרי יעקב היה באותה שעה י"ז שנה בלבד קודם מיתתו, אבל פרשה זו קודמת למיתת יצחק כמה עשרות שנים..
		<b>רש"י ד"ה ותכהין.</b> רש"י מביא כאן שלוש סיבות להכהיית עיני יצחק: (א) עשן קטורת ע"ז של כלותיו. (ב) דמעות מלאכי השרת. (ג) כדי שיטול יעקב את הברכות. וקשה לי, למה אינו מביא דעה רביעית, דעת ר' אלעזר (מגילה כח ע"א) "משום דאסתכל בעשו הרשע" - כל המסתכל בצלם דמות אדם רשע, עיניו כהות. <small>(פ' תולדות תשמ"ח)</small>
		ועוד קשה, שלכאורה יכול היה להביא גם את דברי הגמרא (בבא קמא צג ע"א), "ואמר רבי יצחק, לעולם אל תהי ברכת הדיוט קלה בעיניך, שהרי אבימלך קלל את שרי ונתקיים בזרעה, שנאמר (כ, טז) הנה הוא לך כסות עיניים. אמר ליה, הואיל וכסית ממני שהוא אישך וגרמת לי צער הזה, יהי רצון שיהיו לך בני כסויי עיניים, ונתקיים בזרעה, שנאמר, ותכהין עיניו מראות".
		ובאשר למאמר אל תהא ברכת הדיוט וכו', אמרתי על דרך הלצה, כי הנה כשאתה מבקש ברכה מרב, יברכך בעליה בתורה, ואדמו"ר - בעליה ביראת שמים, ואלו הדיוט יברך אותך בבריאות ובפרנסה טובה. כל זה היה עד ששמתי לב לתוכן ברכתו של הכהן הגדול של ישראל ביום הכפורים, וכפי שנהג לומר ר' יעקב ברמן ז"ל - האיש המקודש ביותר ביום המקודש ביותר במקום המקודש ביותר, הרי לך שברכת הדיוט אינה קלה. <small>(פ' תולדות תשנ"ד)</small>
		ונראה שצריך לבדוק, אם יש שרש"י מביא יותר משלוש דרשות לענין אחד. ואף אם לאו, צריך למצוא הסבר לבחירתן של אלה ולא אחרות. <small>(פ' תולדות תשמ"ט)</small>
		וראה בענין זה - בחירת רש"י מדרשי חז"ל - מאמרה המאלף של נחמה ליבוביץ שתליט"א בסוף העיונים החדשים לס' שמות. <small>(פ' תולדות תשנ"א)</small>
		ועתה ראיתי אצל רבנו בחיי סיבות נוספות המובאות במדרשי חז"ל, ועל כן הקושיא על רש"י חלשה יותר, שכן לא יכול להביא את כולן! וראה בבראשית רבה (סה, ה-י) סיבות נוספות. <small>(פ' תולדות תשנ"ד)</small>
		הדרשה שעיני יצחק כהו בשל דמעות המלאכים קשה, שהרי מן הסתם כאן משמע שעתה לעת זקנה כהו עיניו, ואלו לפי המדרש הוא כבר התקשה בראייה מאז היותו בן ל"ז שנה. <small>(פ' תולדות תשנ"ח)</small>
		ועוד קשה לי על זה, למה ירעו לו המלאכים והוא קרבן לאל עליון, ומה מבקש הדרשן ללמדנו כאן. <small>(פ' תולדות תשס"א)</small>
		ובאשר לסדר הסיבות המובאות ברש"י (האמצעית אינה בדפו"ר!) אמר מנחם מנדל וינברגר שי' שהן מן הנמוך אל הגבוה - עשן ע"ז, דמעות מלאכים, השגחה פרטית שלו ית'. (פ' תולדות תשס"ד) ור' מהרש"ל שרש"י פתח בטעם המראה את הקשר לפס' הקודם "ותהיין מורת רוח" שהיו עובדות עבודה־זרה, ומחמת זה כהו עיניו, אך יש להבין כיצד ארעה תקלה לצדיק ולא שמרו הקב"ה בשמירה יתירה. מבאר רש"י (המדרש) שהיה זה כדי שיטול יעקב את הבכורה. ועדיין יש לבאר - אם העשן קשה למה כהו רק עיני יצחק. על כך אומר רש"י (המדרש) שכבר נחלשו עיניו בשעת העקידה.
	@22ג	<b>ד"ה תליך, חרבך, שדרך לתלותה. ד"ה שא נא, ל' השחזה, ...חדד סכינך ושחוט יפה, שלא תאכילני נבלה. ע"כ.</b> וקשה טובא. (א) הפיכת סדר ד"ה למה? (ב) לכאורה מוסב הציווי על כל הכלים, ואם כן, כיצד אפשר לפרשו לשון השחזה? והרי אין השחזה בקשת. וזה קשה גם אם נפרש כליך ככלל ותליך (חרבך) וקשתך כפרט. (ג) דומה שרש"י מבקש לומר שיצחק אבינו ע"ה לא אכל נבילות וטריפות - ציד, ושיצחק הבין הפועל ציד כאן כבהל' שבת, כלו' תפישת בעל־חיים ולא במשמע המקובל היום. ואם כן, מה צריך קשת? <small>(פ' תולדות תשמ"א, תשנ"ט)</small>
		עכ"פ יוצא מכאן שיצחק סמך על שוחט שנשותיו עובדות ע"ז, ר' רש"י לפס' א. <small>(פ' תולדות תשס"ב)</small>
		ור' באר בשדה שהקדים ופירש "תליך" שהוא חרב אף שהוא מאוחר בכתוב כדי שתובן משמעות "שא נא" מלשון השחזה. ור' משכיל לדוד שגם בקשת שייכת השחזה, כי אפשר לשחוט על־ידי יריית חץ כאמור בחולין ל ע"ב.
	@22ה	<b>"...בדבר יצחק אל עשיו בנו... ורבקה אמרה אל יעקב בנה".</b> לכאורה זה המשך האמור למעלה (כה, כח) "ויאהב יצחק את עשו... ורבקה אהבת את יעקב". <small>(פ' תולדות תשנ"ד)</small>
	@22ז	<b>רש"י ד"ה לפני ה', ברשותו, שיסכים על ידי. ע"כ</b>. לא רק עצם תוספת זו שבדברי רבקה קשה, כי אם האינטרפרטציה שרש"י משווה לה, ובמקום לפרש־לתרץ את הקושיה הראשונה הוא מגדילה, לענ"ד. ודברי שפתי חכמים (אות פ) אינם משכנעים, אף כי יפה הרגיש בקושי שבאזהרות המיוחדות שרש"י שם בפי יצחק אל עשיו (ד"ה שא נא וד"ה וצודה לי). (פ' תולדות תשמ"ח) ור' רמב"ן על אתר שבדברי יצחק לעשיו לא נזכר "לפני ה'", רק רבקה באה להזהיר ליעקב שידע שברכה זו תהיה "לפני ה'" ברוח הקודש, ואם יתברך בה עשיו אחיו תתקיים בזרעו לעולם.
	@22ט	<b>"לך נא אל הצאן וקח לי משם".</b> לא ידעתי, מהי חשיבותה של קיחה זו החוזרת ומוזכרת גם להלן (בפסוקים יג, יד). כלום כוונת רבקה לעשות את יעקב לשותף במעשה? וכי לא יכלה לקחת את הגדיים בעצמה? או אולי הבינה מדברי יצחק אל עשיו שהוא מבקש מעשה מצד המתברך? אתמה! (פ' תולדות תשנ"ט) ור' העמק דבר שגם היא עזרה לו במצוה זו ככל האפשר.
		<b>רש"י ד"ה שני גדיי עזים, ...אלא פסח היה, האחד הקריב לפסחו והאחר עשה מטעמים (פרקי דרבי אליעזר לב).</b> ובדומה גם בתרגום יונתן בן עוזיאל. וקשה לי שלהלן (יז) כתוב "ותתן את המטעמים ואת הלחם אשר עשתה", לחם ולא מצה. <small>(פ' ויצא תשמ"ז)</small>
		ומכל מקום, קשה הדרש, אך גם קשה הפשט - כלום זקן זה יאכל שני גדיי עזים? <small>(פ' תולדות תש"ן)</small>
		ואף כי אין משיבין וכו', צריך לשאול, וכי בלא התערבותה של רבקה לא היה אוכל קרבן פסח (כשההנחה היא שאכן היה חייב בזה)? ועוד קשה לי, לדברי שפתי חכמים (אות צ) שהם נחמדים כשלעצמם, יוצאים מן ההנחה שכבר היה להם לאבות לוח שנה, שאם לא כן, כיצד יקבעו פסח, ומשום מה חשבתי תמיד שזה ניתן לישראל בפ' החדש הזה לכם. <small>(פ' תולדות תשנ"א)</small>
		את השאלה בדבר לוח השנה אפשר לשאול כבר קודם, בפ' וירא, שם קובע המדרש את מועד ביקור המלאכים אצל אברהם וגם אצל לוט לפסח! <small>(פ' תולדות תשנ"ד)</small>
		גם קצת קשה למה אין רש"י אומר שהגדי השני היה קרבן חגיגה, ועל כן אפשר היה לעשותו מטעמים "כאשר אהב", שהרי הפסח צריך לצלותו בלא כל תוספת.
		באשר לשאלה, כיצד זה שרבקה צריכה היתה לדאוג לאכילת יצחק קרבן פסח, אולי אפשר לומר שפטור היה מן המצוות כי סגי נהור היה ר"ל. אבל יעקב למה יהא פטור? <small>(פ' תולדות תשנ"ו)</small>
		ומה שביקש יצחק מעשיו, ודאי לא קרבן פסח ביקש, שכן דיבר על "ציד". ומכאן שרבקה האכילתו פסח שלא על דעתו. מדרש קשה. <small>(פ' תולדות תשנ"ז)</small>
		ועוד, מן העובדה שמביאים לו שני גדיים, אחד צלוי ואחד מטעמים, היה יצחק צריך להכיר שלא עשיו הוא המביא.
		ומה הקושי בשני גדיים? שמא פשוט מפני שרבקה הוצרכה לעורות של שניים כדי לכסות את ידי יעקב?
		וראה "תורה שלמה" על אתר (הע' מג) שיש בפרקי דרבי אליעזר גם גירסה: זכר לפסח, אלא שגם זה קשה לכאורה, שכן זכר יש למה שהיה (זכר ליציאת מצרים, זכר למקדש), ולא למה שיהיה וצ"ע. <small>(פ' תולדות תשנ"ח)</small>
		ובעצם גם קשה לשונו של רש"י: "...האחד הקריב לפסחו והאחד עשה מטעמים - מיהו המקריב ומיהו העושה? והרי עושה המטעמים היא רבקה! (פ' תולדות תשס"ו) ור' משכיל לדוד שלאו דווקא בתורת קרבן פסח היה, אלא שלמי נדבה. אחד זכר לפסח, שיקריבו ישראל אחר שיצטוו, ואחד זכר לחגיגה.
	@22יא	<b>"הן עשו איש שעיר ואנכי איש חלק. אולי ימשני אבי" וגו'.</b> מסתבר שיעקב ועשו היו דומים, חוץ מאשר בשני דברים - העור והקול. ואם כן קשה, למה אין יעקב מנסה להתחמק מצו רבקה בטענה המשכנעת יותר שאין קולו כקול עשו, שהרי את הקול אי־אפשר להסתיר או לשנות. ויתכן שמשום כך מפרש רש"י להלן (כב ד"ה קול יעקב) "שמדבר בלשון תחנונים" וכו'. כלו' קולם היה שוה, ואלו כאן מדובר בסגנון הדיבור, ובזה הם שונים, ור' מעין זה בשפתי חכמים (אות ת). <small>(פ' תולדות תשמ"ח)</small>
		ואותה השאלה - לסמוך על תביעות עין דקלא - אפשר לשאול גם להלן (כט, כה) "והנה היא לאה", ואומר שם רש"י (ד"ה ויהי בבקר וגו') ע"פ מגילה (יג ע"ב) שסימנים מסר לה יעקב לרחל וכו', ולמה לא סמך על תביעות עין דקלא שעליה סומכים להלכה (ר' גיטין כג ע"א), וגם שם צריך אפוא לומר שהיו קולותיהם שווים. ור' באריכות בזה בדברי "תורה תמימה" שם (אות ד). <small>(פ' ויצא תשמ"ח)</small>
		אך דומה שעיקר הקושי שבזה הוא בעובדה שיעקב הסכים ללא היסוס לעצם מעשה התרמית, והביע חשש רק לגבי האפשרות שיתגלה ויביא לתוצאה הפוכה, אך לא התנגד באורח עקרוני. (פ' תולדות תשנ"ד) ור' מדרש רבה (סה, טו) "וילך ויקח ויבא לאמו - אנוס וכפוף ובוכה".
	@22יג	<b>"עלי קללתך בני".</b> כפשוטו הרי זה פס' קשה, שכן לכאורה אין בידי בשר ודם להסיט את הקללה מן המקולל אל מישהו אחר. ונראים דברי "דעת זקנים מבעלי התוספות": פי' לא יקלל אותך כי אם אותי שכן דרך העולם, כשהילדים עושין שלא כדת, שמקללין אביהן ואמן ואומרים, ארור שזה גדל. <small>(פ' תולדות תשמ"ח)</small>
		וראה תרגום אונקלוס "עלי אתאמר בנבואה דלא ייתן לוטיא עלך בני", ומסתבר שהתגרום מפרש כך משום הקושי הנ"ל.
		אך על פירוש "בעלי התוספות" קשה - הניחא במעשי ילדים, אבל אלה כבר היו בני ארבעים! (פ' תולדות תשנ"ו) ור' רס"ג שאמרה כי תשתדל לפני יצחק שיסיר הקללה ויבטלנה.
	@22טו	<b>"ותקח רבקה את בגדי עשו בנה הגדל החמדת" וגו'.</b> דומה שיש במעשה רבקה להציג את הצעיר כגדול מאחיו משום תקדים למעשה אחיה להציג את הגדולה כקטנה ממנה (כט, כג). <small>(פ' תולדות תשנ"ט)</small>
		<b>רש"י ד"ה החמדת, ...שחמד אותן מן נמרוד. ד"ה אשר אתה בבית, והלא כמה נשים היו לו, והוא מפקיד אצל אמו וכו'.</b> ור' גם שפתי חכמים (אות ק). וקשה, כיצד החזיקה רבקה גזל בביתה? (פ' תולדות תשמ"ח) ואולי לא ידעה.
		ורק עתה שמתי לב לקושי פשוט הרבה יותר - למה בא כאן בגדי בלשון נקבה? ולא מצאתי עדיין הערה לזה. (פ' תולדות תשנ"ג, בבית שלו' ורינה) ור' דעת מקרא שמצאנו בגד בלשון נקבה (ויקרא ו, כ) "הבגד אשר יזה עליה".
	@22יט	<b>רש"י ד"ה אנכי עשו בכרך, אנכי הוא המביא לך, ועשו הוא בכורך. ע"כ.</b> כלו' רש"י מבקש להפיג את הרושם שיעקב אבינו איש תם משקר או נוהג ברמאות. וכך להלן (כד). אבל מאוחר יותר (במדבר כג, ח ד"ה מה אקב וכו') רש"י אומר בפשטות "...כשנכנס אביהם במרמה אצל אביו, היה ראוי להתקלל", וקשה לומר שדברים אלה מיוחסים כביכול לבלעם דווקא. (פ' בלק תשמ"ח) ור' "פרקים במקרא" של לאה פרנקל עמ' 79 שרק מבחינה פורמאלית ולגבי עצמו בלבד לכאורה לא דיבר יעקב שקר ובכל זאת דיבר שקר, הואיל ואביו הבין וצריך היה להבין - והמטרה היתה שיבין: "אנכי עשו בכורך", פשוטו כמשמעו. ור' רד"ק ששקר זה במצב זה - מותר היה. ונצי"ב בהרחב דבר לפס' ט כתב: והנה הגיעה שעה ליעקב אבינו להשתמש במדת השקר וערמימות, והרי זו עבירה לשמה, אשר גדולה היא בזמנה כמו מצוה עצמה (ע"פ נזיר כג ע"ב). ור' צדקת הצדיק לרבי צדוק הכהן מלובלין (סעיף קכח) שגם כשצריך לעשות עבירה לשמה מכל מקום צריך כפרה על זה.
		<b>רש"י ד"ה עשיתי, כמה דברים כאשר דברת אלי. ע"כ.</b> לא מובן לי, מה רש"י מבאר ע"י תוספת המלים "כמה דברים". אילו דברים? <small>(פ' תולדות תשמ"ח)</small>
		ונראה שכוונת רש"י להמשיך בדרך שנקט בד"ה הקודם, כלו' לפרש את דבריו של יעקב שלא כדברי שקר. וכאן - לא מה שציווית לעשו עשיתי, אבל עשיתי בעבר דברים שונים שאמרת אותם לי. (פ' תולדות תשמ"ט) וכן בספר הזכרון.
	@22כא	<b>רש"י ד"ה גשה נא ואמשך, ...אין דרך עשו להיות שם שמים שגור בפיו וכו'.</b> ותשובתו של בעל שפתי חכמים (אות ש) על הקושי' המתבקשת אינה מספקת. (פ' תולדות תש"ן) ור' רמב"ן על אתר שכתב: ואני תמה כי לא היה עשו רשע בעיני אביו, ואולי היה חושב בלבו כי בעבור היותו איש שדה ולבו על הציד, איננו מזכיר שם שמים מפחדו שלא יזכירנו במקום שאינו טהור ומבלי כוונה ונחשב לו בעיני אביו ליראת שמים.
	@22כב	<b>רש"י ד"ה קול יעקב, שמדבר בלשון תחנונים וכו'.</b> ור' שפתי חכמים (אות ת) המוכיח שאכן בסגנון דיבור ולא בקול הפיזי מדובר שאם לא כן היה צריך יצחק לומר "הקול קול יעקב" מיד עם דברי יעקב "אנכי עשו בכורך". חזוק נוסף הוא לכאורה בכך שבשיחתו עם רבקה העלה יעקב את האפשרות שהמרמה תיתגלה על־ידי מישוש, אך לא בתביעות עינא דקלא. <small>(פ' תולדות תשנ"ה)</small>
	@22כג	<b>"ויברכהו".</b> ואין הכתוב מפרש את תוכנה של ברכה זו, וראה ר"ע ספורנו שהסביר על שום מה ברכו: על שחשדו שהיה ראוי לקללה... וכן אמרו זכרונם לברכה, שהחושד את חברו בדבר שאין בו, שצריך לפייסו, ולא עוד אלא שצריך לברכו וגו'. ור' גם "אור החיים" הק'. <small>(פ' תולדות תש"ס)</small>
		ואין זה כמו "ויברכהו" דלהלן (כז), כי שם בא תוכן הברכה בפסוקים הבאים. וראה דברי ר"ע ספורנו גם שם (כז). <small>(פ' תולדות תשס"א)</small>
	@22כד	<b>"ויאמר אתה זה בני עשו, ויאמר אני".</b> רק אצל רשב"ם ראיתי שמפרש פס' זה כמסקנת יצחק, כלו' אין כאן משום שאלה או ספק נוספים, אלא משום התרת הספק, על־פי המישוש ולא על־פי הקול. <small>(פ' תולדות תשמ"ט)</small>
	@22כז	<b>"וירח את ריח בגדיו... ראה ריח בני כריח שדה" וגו'.</b> אם הריח ריח בגדי הבן (ואף אם זה ריח גן עדן), מה לזה ולריח "בני". ור' ר"ע ספורנו מסרס את המקרא, ואתי שפיר. <small>(פ' תולדות תשנ"ג)</small>
		<b>"ראה ריח בני" וגו'.</b> "ראה" כלו' לשון הפתעה יש כאן, שהרי אין ריח של חובש ספסלי בית המדרש כריח השדה. אלא שהפתעה זו מובנת לו ליצחק רק מאוחר יותר. <small>(פ' תולדות תשנ"ח)</small>
	@22כח	<b>רש"י ד"ה ויתן לך, יתן ויחזור ויתן. בראשית רבה סו, ג. ע"כ.</b> מסתבר שהדרשן מבקש לבאר את הו"ו היתרה אשר ב"ויתן", שהרי יכול היה לומר, יתן לך, כי כאן מתחילה הברכה. <small>(פ' תולדות תשנ"ג)</small>
		וכמובן שזה הקושי שרש"י ביקש לפתור על דרך הפשט, ויפה הוא מבחין כאן בין דרש ופשט, אך הקדמתו את הדרש לפשט אינה שכיחה, והיא קצת תמוהה. (פ' תולדות תשנ"ח) ור' "לפשוטו של רש"י" הע' 3 שרש"י מקדים בפסוקנו את הדרש על־פני פשוטו, כי מסתבר יותר שברכת יצחק מתחילה ב"ויתן לך" ולא ב"ראה ריח בני", כפי שיוצא לפי פירושו השני.
		<b>שם. ...ולפי פשוטו מוסב לענין הראשון - ראה ריח בני [שנתן לו הקב"ה] כריח שדה וגו', ועוד יתן לך "מטל השמים" וגו'. ע"כ.</b> וקצת קשה לי, הרי בעצם טיבו של ריח בגדי יעקב אין משום ברכה. ואולי מתכוון רש"י לאחת הדרכים המובאות אצל "אור החיים" הק' על אתר. <small>(פ' תולדות תשמ"ח)</small>
	@22כט	<b>"לאחיך... בני אמך".</b> היחיד ששם לב ללשון הרבים התמוה הוא ראב"ע, וכדרכו הפשטנית אומר "עשו ובניו". ור' להלן (פס' לז). <small>(פ' תולדות תשנ"ו)</small>
		ומדוע רש"י השם לב להבדל בני אמך - בני אביך, אינו שם לב לקושי זה? ולהלן (פס' לז) "ואת כל אחיו" הרחבתי קצת בנדון, אך לא מספיק. <small>(פ' תולדות תש"ס)</small>
		<b>"ארריך ארור ומברכיך ברוך".</b> לשון־רבים ולשון־יחיד לסירוגין. ור' תרגום יונתן בן עוזיאל שכתב: ליטך ברי יהון ליטין כבלעם בר בעור ומברכך יהון בריכן כמשה נביא ספריהום דישראל (ארריך בני יהיו ארורין כבלעם בן בעור ומברכיך יהיו ברוכים כמשה הנביא, סופרם של ישראל), וכן בתרגום ירושלמי. וראה דברי "אור החיים" הק'. <small>(פ' תולדות תש"ס)</small>
	@22לא	<b>"יקם אבי ויאכל מציד בנו בעבר תברכני נפשך".</b> השינוי מגוף שלישי (לשון נסתר) לגוף שני (לשון נוכח) קשה. <small>(פ' תולדות תשמ"ז)</small>
	@22לג	<b>"...גם ברוך יהיה".</b> הסכמה זו שבדיעבד אינה יכולה להסתבר אלא אם כן נבין שרבות דברו ביניהם יצחק ורבקה על בניהם, ורק עתה, כשנוכח יצחק, באיזו קלות אפשר לרמותו, השתכנע מדברי אשתו, ולקבלת דעתה יש המשך כמתואר להלן (כח, א). ודומה שזה פשוט יותר מדברי רש"י להלן (לו ד"ה הכי קרא שמו). <small>(פ' תולדות תשנ"א)</small>
	@22לו	<b>"...הכי קרא שמו יעקב...".</b> ולא אמר, מי קרא. וראה למעלה (כה, כו) רש"י שהקורא היה או הקב"ה או אביו, ואלו כאן אין רש"י נדרש לשאלה, מי קרא, לדעת עשו. וראב"ע ור"ע ספורנו משלימים בפשטות - הקורא, כפי שרש"י עושה לעתים קרובות. <small>(פ' תולדות תשנ"ח)</small>
		<b>"ויעקבני זה פעמים".</b> למעשה עקבו ג' פעמים, ראה למעלה (כה, כו) "וידו אחזת בעקב עשו". אלא שאת זה כנראה לא סיפרו לו, אולי כדי למנוע שנאת אחים, אף כי היה יכול לשאול על סיבת מתן שם אחיו. (פ' תולדות תשס"ב) ואולי לא הוזכר נסיון עקבה זה כיון שלא צלח. ור' העמק דבר על אתר.
	@22לז	<b>רש"י ד"ה הן גביר, ברכה זו שביעית היא וכו'.</b> ושביעית הכוונה לפרטי הברכות שב"ויתן לך" (פס' כח) (א) מטל השמים (ב) ומשמני הארץ (ג) ורב דגן (ד) ותירש (ה) יעבדוך עמים (ו) וישתחוו לך לאמים (ז) הוה גביר לאחיך. <small>(פ' תולדות תשמ"ח)</small>
		<b>"...ואת כל אחיו נתתי לו לעבדים".</b> לשון הרבים קשה - מיהם כל אחיו? <small>(פ' תולדות תש"ן)</small>
		וראה רמב"ן על אתר: ...לרמוז על כל זרעו של עשו. וראה ראב"ע ברמב"ן, אך לא בפירושו: בני הפלגשים (פלגשי אברהם; למעלה כה, ו). ור"ע ספורנו: בני ישמעאל ובני קטורה. <small>(פ' תולדות תש"ן)</small>
		וראה למעלה (פס' כט) ""הוה גביר לאחיך", ושם כבר אמר ראב"ע: בני הפלגשים. <small>(פ' תולדות תשנ"ו)</small>
		<b>רש"י ד"ה ולכה אפוא מה אעשה, איה איפה אבקש וכו'.</b> כלו' כאן רש"י מפרש את תיבת אפוא כפירושו השני למעלה (לג), אף־על־פי שאפשר לפרשה כפירושו הראשון שם גם כאן. <small>(פ' תולדות תשמ"ח)</small>
	@22לח	<b>"...הברכה אחת הוא לך".</b> ברי שעשו היה מטריליסט, ועל כן קשה להבין, מהי חשיבות הברכה בעיניו. את הבכורה מכר תמורת נזיד עדשים, ובשל הברכה הוא שוטם את אחיו עד כדי רציחה? ושמא בכל זאת יש משהו בדעתו של ר' אייזיק שר זצ"ל "שאין שפיץ צדקות אט עם געפעלט"!? <small>(פ' תולדות תשס"ה)</small>
	@22לט	<b>רש"י ד"ה משמני הארץ, זו איטליה של יוון. ע"כ.</b> בדפו"ר כבר ישנה התוספת התמוהה "של יוון", אך אינה במקורו של רש"י, והוא מבראשית רבה (סז, ו), וכך מסתבר יותר. <small>(פ' תולדות תשמ"ח)</small>
		וראה הערה 16 בחומש תורת חיים. (פ' תולדות תשס"ב) ור' רש"י למסכת שבת נו ע"ב ד"ה כרך.
	@22מ	<b>"והיה כאשר תריד".</b> תרגם אונקלוס "ויהי כד יעברון בנוהי על פתגמי אוריתא". <small>(פ' תולדות תשנ"ח)</small>
		<b>רש"י ד"ה והיה כאשר תריד, לשון צער... ויהיה לך פתחון פה להצטער על הברכות שנטל, [ואז] ופרקת עולו וגו'.</b> מה פי' יהיה לך פתחון פה להצטער? ואולי כונת רש"י עם תרגום אונקלוס, כאשר תראה שהוא אינו שומר תורה ומצוות, תהיה לך טענה, למה אפוא הוא קיבל הברכות, והרי אינו טוב ממני. <small>(פ' תולדות תשנ"ח)</small>
		אכן כך אפשר לפרש, אך מה כאן לשון צער? <small>(פ' תולדות תש"ס)</small>
		צ"ל שהצער הוא על שבמקרה זה לא קיבל את הברכות שלא בצדק. <small>(פ' תולדות תשס"ג)</small>
	@22מא	<b>"...יקרבו ימי אבל אבי ואהרגה את יעקב אחי".</b> אם כן, למה היה יעקב צריך לברוח מפני עשיו עכשיו? והרי בימי חיי יצחק עשו לא יעשה דבר. ועוד: כיצד רבקה מבטיחה לו ליעקב שתקרא לו לשוב ארצה אחר "ימים אחדים" בלבד. כלום היא בטוחה שיצחק ימות בקרוב, והרי חי עוד למעלה משבעים שנה! (פ' תולדות תשס"ו) ור' רש"י להלן (כט, יח).
	@22מד	<b>רש"י ד"ה אחדים, מועטים. ע"כ.</b> ולא ידעתי, מה רש"י מוסיף בביאור זה. וקשה מזה הוא חשבונה של רבקה שנחונה ברוח הקודש (פס' מב ד"ה ויגד), כלום אחר זמן קצר תשכך חמתו של עשו? ואפי' כדברי ראב"ע על אתר, שהכוונה שנים מועטות, האם יהיה די בזה? וראה רש"י להלן (לה, ח) ד"ה ותמת דברה שדבורה היתה שליחת רבקה להשיב את יעקב מפדן ארם. (פ' תולדות תש"ן) ור' רש"י להלן (כט, יח).
	@22מה	<b>"ושכח את אשר עשית לו".</b> כאלו רבקה מתנערת ממה שיזמה ועשתה, וזוקפת כל המעשה לחובת יעקב, והרי זה תמוה. (פ' תולדות תשמ"ז) ור' דעת מקרא.
	@22מו	<b>"ותאמר רבקה... קצתי בחיי מפני בנות חת" וגו'.</b> מענין שלא יצחק מעורר את שאלת בת הזווג ליעקב, אף כי בוודאי זכר היטב את מסעו של עבד אברהם למצוא אשה בשבילו, אבל מעוררת אותה רבקה שבאה משם. כלום יש ברגישותה לבעיה זו משום רגישותו של בעל תשובה? ובאשר להצעתה לקחת אשה ליעקב ממשפחתה, הרי היא מכירה את אחיה לבן (ראה למעלה רש"י כה, כ ד"ה בת בתואל וגו'). ומה באשר למאמרם ז"ל "רוב בנים אחר אחי האם" (ב"ב קי ע"א)? או שמא חשש זה הוא הרע במיעוטו? והרי הסברה נותנת שבת ישמעאל תתאים יותר לבית יצחק, וכפי שאכן סבר עשו (כח, ט). <small>(פ' תולדות תש"ן)</small>
		ועוד: מענין שדוקא הפשטן רשב"ם שם לב לחכמתה־עדינותה של רבקה, שלא רצתה לצער את יצחק ללא הכרח - ואולי להעלות עוד פעם את הוויכוח הישן על טיבם של שני הבנים. <small>(פ' תולדות תש"ס)</small>
@11כח	@22א	<b>"לא תקח אשה מבנות כנען".</b> מעניין שיצחק המתין עד לעת זקנתו להשיא את יעקב, וכמו שעשה לו אביו, ר' למעלה (כד, א), ור' שם רשב"ם - "והרי הגיע עת להשיא את בנו בחייו", ור' גם רמב"ן שם. כיצד זה ששניהם המתינו זמן רב כל כך בעניין חשוב זה, ולא חששו, שמא לא יזכו לראות נכדים ממשיכי הדרך? ואולי לא רצו לראות ב"על כן יעזב איש את אביו" וגו' (א, כד) משום שהבנים נולדו להם לעת זקנה, ועל כן היו חביבים עליהם ביותר? אבל קשה לייחס לאבות מחשבות אנוכיות כאלה. (פ' תולדות תש"ן) ור' רש"י למעלה (כב, כ): בשובו מהר המוריה היה אברהם מהרהר ואומר, אילו היה בני שחוט כבר היה הולך בלא בנים, היה לי להשיאו אשה מבנות ענר אשכל וממרא, בשרו הקב"ה שנולדה רבקה בת זוגו וגו'. ור' משכיל לדוד שם שסיבת השיהוי היתה משמים לפי שעדיין לא נולדה רבקה בת זוגו.
	@22ב	<b>"קום לך פדנה ארם בית בתואל" וגו'.</b> "קום לך" לעומת "ברח לך" כלשון רבקה (כז, מג) שהרי היא ידעה, שיש כאן משום סכנה, ויצחק לא ידע. אבל דווקא משום ההבחנה בין שני הלשונות קשה, למה הכתוב משתמש אצל יעקב בלשון הליכה ולא בלשון בריחה, ראה פסוקים ה, ז, י. והרי יעקב ידע מפי אמו שעשו מתנחם להרגו, והוא ידע אפוא את הסיבה האמיתית לציווי אביו. ושאלתי את ר' יהודה קיל שליט"א בשעת עריכת פרק זה, ונראה אם יידרש לזה. (פ' תולדות תשנ"ו) ור' דעת מקרא (כז, מג) שאכן נדרש לזה ומפנה לפסוקים נוספים: להלן (לה, א): "לאל הנראה אליך בברחך מפני עשו אחיך". ושם (ז): "כי שם נגלו אליו האלהים בברחו מפני אחיו". וכן בהושע (יב, יג).
		עוד קשה, למה יצחק שולח את יעקב לבית בתואל, והרי בתואל מת עוד בהיות עבד אברהם בביתו, ומן הסתם כלל העבד עובדה זו בדיווחו ליצחק (כד, סו). ואף אם משום מה לא עשה כן, מותר להניח שכבר אינו חי, ואכן יעקב הולך "אל לבן בן בתואל" (פס' ה), ובהגיעו לארם הוא שואל על לבן (כט, ה) ולא על בתואל. <small>(פ' תולדות תשנ"ג)</small>
		<b>"וקח לך אשה מבנות לבן אחי אמך".</b> ויש לתמוה, מנין ידע יצחק שיש ללבן בנות רווקות? והרי לא מוזכרת תקשורת כמו זו שלמעלה (כב, כ-כד). ואף אם ידע שיש בנות, רווקות מנין? והרי לבן היה גדול בהרבה מרבקה, ולכאורה בנותיו הגיעו לפרקן מזמן! (פ' תולדות תשנ"ד) ור' רש"י להלן (כח, ט) שיעקב היה אז בן ע"ז שנה (כשפירש מאביו היה בן ס"ג, ועוד י"ד שנה נטמן בבית־מדרשו של עבר). ור' סדר עולם ב שרחל ולאה בנות ט"ו היו כשנישאו.
	@22ה	<b>רש"י ד"ה אם יעקב ועשו, איני יודע, מה מלמדנו. ע"כ.</b> ואולי אפשר לומר שהדברים קשורים לדברי הגמ' (ב"ב קי ע"א) "רוב בנים דומין לאחי האם", שהרי יעקב יצא לעסקי שידוכין, והיה צריך לשכנע שיש ענין לקחת אשה מבנות לבן חרף העובדה שמשני בני יצחק - אחד דומה ללבן, ומה אפוא העסק הגדול לקחת מבנותיו, ואין יודעים דבר על בניו וטיבם, שהרי אלה - ראה להלן (ל, לה ו-לא, א) - נולדו רק מאוחר יותר, כדברי רש"י ל, כז ד"ה נחשתי. יצחק אם־כן נטל על עצמו סיכון גדול בקחתו את רבקה אחות לבן לאישה, ואמנם יצא ממנו עשו, הוא שולח את יעקב לאותה המשפחה, שהיא כנראה הרע במיעוטו בהשוואה לבנות כנען ובנות חת. <small>(פ' תולדות תשמ"ז)</small>
		ויתכן שהכתוב רוצה לומר בפשטות שעם כל מה שעשתה, לא פסקה רבקה לאהוב את שני בניה. וכאמור קודם (כז, מה) "למה אשכל גם שניכם ביום אחד". <small>(פ' ויצא תשנ"ח)</small>
		ור' הע' 23 לרש"י בחומש תורת חיים ור' חזקוני על אתר שכתב: הוצרך ליכתב שלא תתמה איך יצא רשע כעשו משני צדיקים כמו יצחק ורבקה. (פ' תולדות תשס"ב) ור' רמב"ן על אתר.
	@22ז	<b>רש"י ד"ה וישמע יעקב, מחובר לענין של מעלה וכו'.</b> רש"י בא ליישב קושי גדול בפסוקים אלה - שינוי הנושאים בפסוקים ו-ח (וירא עשו - וישמע יעקב - וירא עשו), ולדבריו מתוארת כאן ראיית עשיו את עמדת יצחק כשהתבונן בהתרחשות, דהיינו שיצחק ברך את יעקב ושלח אותו לפדן ארם, ויעקב אמנם שמע בקולו, והוא (עשו) ראה "כי רעות בנות כנען", כי אז "וילך" (ט). <small>(פ' תולדות תשמ"ח)</small>
	@22ח	<b>"...בעיני יצחק אביו".</b> וקשה לי, הרי רבקה אמנו היא זו שקבלה על כלותיה מעשו שהן בנות כנען (לעיל כז, מו), ואלו יצחק לא אמר בנדון דבר עד שרבקה העירה תשומת־לבו לכך. וצ"ל שלכאורה נודע לעשו על חלקה של רבקה בהסבת הברכה ממנו ליעקב או הגיע למסקנה (ההגיונית) שרק היא יכלה להיות מאחרי עניין זה, ועל כן היו היחסים שביניהם כאלה שלא התחשב בדעתה. (פ' לך תשנ"ז) ואולי קבלה רבקה רק בפני יצחק בעלה ולא היה עשו שומע. ועתה שמע ציווי יצחק ליעקב. ור' רד"ק.
	@22ט	<b>רש"י ד"ה אחות נביות, ממשמע שנאמר בת ישמעאל... והשיאה נביות אחיה. ע"כ.</b> וקשה לי, מה עניין יש לי לדעת, מי השיא מחלת זו. ועוד יותר קשה לי שרש"י חוזר על קביעה זו פעם נוספת (להלן לו, ב ד"ה אחות נביות). כלום דבר בעל חשיבות רבה כל כך הוא לדעת, מי השיאה לעשו? (פ' תולדות תשמ"ז) ור' גור אריה שבא ללמדנו שמיתת ישמעאל באותו פרק זמן היתה.
	@22י	<b>"ויצא יעקב".</b> בעל "שפת אמת" מעיר כאן הערה נפלאה - בכל התורה כולה אין פרשה שאין בה לא פתוחה ולא סתומה חוץ מפ' ויצא, רמז לכך שיעקב לא הסיח דעתו מן א"י מאז צאתו עד שובו אליה. <small>(פ' ויצא תשס"ו)</small>
		<b>רש"י ד"ה ויצא, לא היה צריך לכתוב... אלא מגיד שיציאת צדיק מן המקום וכו'.</b> והוא דרשת ר' עזריה בשם ר' יהודה ב"ר סימון בבראשית רבה (סח, ו). ומקבילה לזו אמרתו ברות רבה (ב, יב). והיה קשה לי לראות בנעמי את דמות הצדיק שיציאתו עושה רושם כמו יציאתו של יעקב. אמנם נאמר במדרש (שם, ה) "ושם אשתו נעמי, שהיו מעשיה נאים ונעימים", אבל הרי חיתה במואב עם שתי כלותיה הגויות באהבה רבה, אע"פ ש"לא גיירום ולא הטבילו אותם" (שם שם, ט), ולא קצה בחייה כרבקה אמנו. ומיד אחר כך מובא שם (שם, יג) "עברו על שורת הדין והלכו ביום טוב", ועל ערפה כלתה מסופר שם (שם, כא), "אמר ר' יצחק, כל אותו הלילה שפרשה ערפה מחמותה, נתערו בה ערלות גוים של ק' בני אדם... מק' ערלות גויים שנתערו בה כל הלילה. ר' תנחומא אומר, אף כלב אחד" וכו'. <small>(מוצאי שבועות תש"מ)</small>
		גם תמוה שבבראשית רבה הוא תולה את הדרשה ב"ויצא יעקב" ומוסיף - וכן בנעמי, והיפוכו של דבר ברות רבה שם. <small>(פ' ויצא תשמ"ח)</small>
		ועתה ראיתי שכבר שואל כך בעל שפתי חכמים (אות ו), אך תשובתו בשם "צדה לדרך" מאד לא נראית לי. ואכן עיקר גדול הם דבריו של הט"ז ב"דברי דוד" המובאים שם בסוף האות. <small>(פ' ויצא תשנ"א)</small>
		ומכל מקום יש כאן התעלמות תמוהה מיצחק, כמו בריש פ' חיי שרה, מצד הכתוב, ובעקבותיו מצד המדרש, כי כלום יציאתו של יעקב "הצעיר" ממקום מושבו של יצחק אבינו עשה רושם? ומצאתי שם במדרש (סח, ו), "ניחא דתמן (אצל רות) ולא היתה שם אלא אותה הצדקת בלבד, אלא הכא דהוי יצחק ורבקה? ר' עזריה בשם ר' סימון אומר, לא דומה זכותו של צדיק אחד לזכותם של שני צדיקים", כלו' גם התמעטות מספרית של צדיקי המקום עושה רושם. <small>(פ' ויצא תשמ"ז)</small>
		ור' שפתי חכמים (אות ה). <small>(פ' ויצא תש"ס)</small>
		ור' רמב"ן להלן (יז) שיעקב הלך תחילה לבאר־שבע לקבל שם רשות לצאת לחו"ל, דווקא שם, כמו אביו יצחק, ולפי זה הדבר פשוט - יציאתו של יעקב מבאר־שבע עושה רושם, מה שאינו כן באשר ליציאתו מחברון. מקום מושבם של יצחק ורבקה. <small>(פ' ויצא תשמ"ח)</small>
		ובדף "שבת בשבתו" ראיתי בשם "דודאי ראובן" שעשיית הרושם היתה משום שהצדיק יצא את העיר כדי לצאת מארץ־ישראל. ואולם רעיון ציוני יפה זה מתעלם מן הדרשה ברות רבה, בה מדובר ביציאה ממואב כדי לעלות אל ארץ־ישראל. או שמא גם זו הנותנת? <small>(פ' ויצא תשנ"ג)</small>
		רק עתה שמתי לב שבבראשית רבה (שם) אין מופיע הביטוי "הוא הודה" שרש"י מביא כאן, וההוספה קצת תמוהה. <small>(פ' חיי תשס"ג)</small>
		ממנחם מנדל וינברגר שמעתי בטיולנו בבוקר בשם אחד מאדמו"רי גור, כי שני הפעלים "ויצא... וילך" באים על שום שתי המצוות שקיים כאן יעקב אבינו - "ויצא" במצות רבקה אמנו כדי לברוח מפני עשו אחיו ו"וילך" במצות יצחק למצוא אשה בחרן. <small>(פ' ויצא תשנ"ח)</small>
		השבוע אמרו לי גם שלום וגם משה את הוורט על "ויצא - וילך" במצוות שני ההורים בשם "בית הלוי". בהזדמנות זו אמר לי משה בשם ה"חתם סופר", שהרושם של יציאת הצדיק מן העיר ניכר דווקא מפני שנותרו בה יצחק ורבקה שי', כי הרושם הוא על הנשארים, אך מיד שאלתי, מי אפוא הנשארים אחר יציאת נעמי ממואב. <small>(פ' ויצא תשס"ה, בברית של יהודה יוסף בן יאיר)</small>
		<b>"...וילך חרנה".</b> שאלני יאיר שי', למה הכתוב מדבר על הליכה לחרן ולא על פדן ארם, כפי שציווה יצחק. השיבותי, כי לכאורה שם המקום בפי אנשי א"י הוא פדן ארם, ואלו בלשון אנשי חו"ל או אלה המכוונים אליהם הוא חרן. אחר הוצאנו ספרים רבים ולבסוף מצאנו שכבר "חזקוני" שואל כך ומוכיח מסוף הפרשה הקודמת שאכן שני השמות מוסבות על אותו המקום. <small>(פ' ויצא תשנ"א)</small>
		וראה גם להלן (לה, ט). (פ' וישלח תשנ"ו) כאן נקט הכתוב כפי שציותה אמו למעלה (כז, מג): וקום ברח לך אל לבן אחי <b>חרנה</b>.
	@22יא	<b>רש"י ד"ה וישכב במקום ההוא, לשון מיעוט, באותו מקום שכב וכו'.</b> בכמה מקומות מוכיח רש"י עניין י"ד השנים שעשה יעקב בבית־מדרשם של שם ועבר ובאחרים רק מזכיר אותו, אבל אף פעם אינו אומר, אימתי זה היה - לפני בריחת יעקב מבית הוריו או אחריה, והיכן היה בית־מדרש זה. לפי דבריו כאן צריך להניח שהיה זה לפני בואו לכאן, סמוך לצאתו מבית יצחק, שהרי זה היה לפני החלום. וקביעת הסדר הכרונולוגי חשובה כאן, שכן ראיתי דברי מי שרוצה להוכיח מכאן את הצורך בהכנה בת י"ד שנים בבית־מדרש לקראת "היציאה לעולם הגדול". <small>(פ' ויצא תשנ"א)</small>
		וראה מה שכתבתי להלן (לז, לד).
		ולכאורה אפשר להסיק מדברי רש"י להלן (כט, יא) באשר לשליחותו של אליפז להרוג את יעקב, שי"ד שנה אלה היו לדעת רש"י לפני בריחת יעקב, שאם לאו, תהא שליחות זו לא רק שליחות רדיפה רציחה, כי אם גם שליחות בלשית (למצוא את הדוד אחרי זמן רב, דוד שהכירו רק כילד). <small>(פ' ויצא תשנ"ז)</small>
		וראה למעלה (כה, יז) שלפי רש"י אכן היה זה לפני בוא יעקב אל לבן. (פ' וישלח תשנ"ט) ור' מש"כ למעלה (כה,כב) על מקום בית־מדרשם.
		לפי "העמק דבר" (פס' י) נרמז דבר ישיבת יעקב אצל שם ועבר בפס' זה - "ויצא", כדי ללכת אל שם ועבר, "וילך", כדי ללכת לחרן, וממילא נקבע סדר הדברים. <small>(פ' ויצא תשנ"ח)</small>
		<b>רש"י ד"ה וישם מראשותיו, עשאן כמין מרזב וכו'.</b> כשלמדתי עם יאיר ורפאל שי' בליל שבת, שאלוני למשמע דברי רש"י, והסברתי להם שמרזב משמש לרש"י ציור ל U, ובמקרה דנן C (והילכך היינו אומרים: פרסה). <small>(פ' ויצא תשנ"א)</small>
		אבל ראה "העמק דבר", לפיו עשה יעקב את האבנים למצע, כדי לא לשכב על הארץ וכו'. <small>(פ' ויצא תשנ"ח)</small>
		עם זאת, לפשוטו של מקרא אין כל מקום למדרש על מריבת האבנים, שהרי כתוב "ויקח מאבני המקום", ואין כל הכרח לומר שלקח יותר מאבן אחת שאותה שם למראשותיו, אלא ודאי שצריך היה לקחת אבנים רבות, אם אמנם ביקש לעשות מעין מרזב. <small>(פ' ויצא תשס"ג)</small>
		אלא שאם נאמר מרזב הוא מסביב לראש, מה שייך לומר: עלי יניח צדיק ראשו, שהרי אז האבנים סביב ראשו ולא תחתיו. (פ' ויצא תשס"ד) ור' מהרש"א לחולין צא ע"ב ששם אבן אחת מלמטה להניח עליה את ראשו, ושלוש דפנות בנה לה מן הצדדין.
		<b>שם. ...התחילו [האבנים] מריבות זו עם זו, זאת אומרת עלי יניח צדיק את ראשו... מיד עשאן הקב"ה אבן אחת וכו'.</b> הרי לך, עד כמה הקב"ה שונא מחלוקת, אפילו בין אבנים, ק"ו אצל בני אדם וק"ו בן בנו של ק"ו בישראל. אכן רש"י מלמד היה, מלמד בחסד שידע, כיצד להעביר מסר לתלמידיו־שומעיו. <small>(פ' ויצא תשמ"ח)</small>
	@22יב	<b>"סלם".</b> בעל הטורים: סולם, בגימטריא קול, שקול תפלת הצדיקים הוא סולם למלאכים לעלות בו (זהר ח"א רסו:)... לכך כל מי שמכוין בתפלתו הסולם שלם בשליבותיו ויכולים לעלות בו. ע"כ.
		<b>רש"י ד"ה עלים וירדים, ...מלאכים שליווהו בארץ, אין יוצאים לחוצה לארץ וכו'.</b> וקצת קשה למה החלפת משמרות זו צריכה להיעשות כבר כאן, בבית־אל, ולא בגבול הצפוני? אא"כ זהו הזמן המתאים, בגלל קפיצת הדרך שהיתה לו ליעקב. ברם, לפי האמור ברש"י להלן (פס' יז) היתה קפיצת דרך זו בחלקו הראשון של מסע יעקב, כלו' אחר שהגיע לחרן, קפצה לו הדרך חזרה לבית־אל (סוף ד"ה כי אם בית אלהים). וראה מה שכתבתי שם. <small>(פ' ויצא תשנ"א)</small>
		וראה להלן (לה, ו). <small>(פ' וישלח תשנ"ד)</small>
		ואדרבה, למה אין ליווי מלאכי לפני קפיצת הדרך? <small>(פ' ויצא תש"ס)</small>
		והשוה דברי רש"י (בראשית רבה, תנחומא) בסוף הפרשה (לב, ג ד"ה מחנים) שהם מתיישבים הרבה יותר. ועל כל פנים הם סותרים את דבריו שבכאן. <small>(פ' ויצא תשס"א)</small>
	@22יג	<b>"הארץ אשר אתה שוכב עליה".</b> ר' "דעת זקנים מבעלי התוספות" - פירוש, אותה שאתה שוכב עליה, לך אתן, ומעצמך תפרוץ כל הרוחות וכבוש כל סביביך, כמו שעושים לפרשים חשובים, שנותנים להם מעט קרקע, והם כובשין בגבורתם כל הסביבות. ע"כ. והרי לך דוגמא בולטת להשפעת תנאי הזמן והסביבה על הפרשן. <small>(פ' ויצא תשמ"ח)</small>
		ומי יעלה כיום על הדעת לכתוב מעין זה! <small>(פ' ויצא תש"ן)</small>
		ודומה שלכך גם מתכוון רשב"ם, אלא שמדבר בלשון קצר. (פ' ויצא תשנ"ו) ור' תופעה זו גם להלן (לב, ט ולג, ד) וגם נחמה ליבוביץ עמדה על־כך בעיונה לספר בראשית עמ' 261 ולספר דברים עמ' 58.
	@22יד	<b>רש"י ד"ה ופרצת, וחזקת, כמו "וכן יפרץ". ע"כ.</b> וקשה לי, איזו ראיה היא זו שפרץ לשון חזק הוא? (פ' ויצא תשנ"ח) ור' תוספות השלם שאף שאפשר לפרשו גם כמשמעו - לשון פירצה והריסה כמו "פן יפרוץ בם" (שמות יט, כד), כאן בא בלשון ברכה, כמו "כן ירבה וכן יפרוץ".
	@22טו	<b>רש"י ד"ה עד אשר אם עשיתי, אם משמש בלשון כי. ע"כ.</b> ומה מפורש עכשיו יותר? (פ' ויצא תשנ"ח) ור' דברי דוד שלשון "אם" בפסוק, אינה ספק אלא ודאי.
		ור' תרגום אונקלוס שפשוט מתעלם מן התיבה "אם". <small>(פ' ויצא תשס"ד)</small>
	@22טז	<b>"אכן יש ה'".</b> קשה לי, מנין לו ליעקב אבינו הבטחון המוצק שאין זה אלא חלום, אבל זה גילוי קדושת מקום לכל הזמנים. ולא מצאתי הערה בנדון. <small>(פ' ויצא תשמ"ט)</small>
		אונקלוס מתרגם "אית יקרא" או "שרי יקרא", אך גם יש גירסאות בלא תרגום התיבה "יש", וכבר עמד על זה ב"נתינה לגר". התעכבתי לשים לב להתעלמות מתרגמים ממלות מקרא: תרגום יונתן בן עוזיאל להלן (כט, י) אינו מתרגם "ואת צאן לבן אחי אמו", וראה שם. וראה גם אונקלוס למעלה (יט, יח). <small>(פ' וישלח תש"ן)</small>
		ובאמת, למה אין יעקב תולה את גילוי השכינה שלו זכה כאן בעצמו, כלו' בנחיצות הגילוי - לבשר לו על השמירה וכו'. ומניין לו הרעיון על קדושת מקום גיאוגרפי שהוא לכאורה רעיון חדש. <small>(פ' ויצא תשנ"ה)</small>
		ואפילו אם תאמר כרש"י (לעיל, יא ד"ה ויפגע במקום) שמדובר בהר המוריה, ותניח שעל קדושת הר המוריה ידעו במשפחת אברהם אבינו ע"ה, הרי עצם דרשה זו קשה שכן היא מצריכה קפיצת הדרך, ולא סתם כי אם אחורה, ראה רש"י להלן (יז ד"ה כי אם בית אלהים). (פ' ויצא תשנ"ה) ור' ר"ע ספורנו על אתר שהרגיש יעקב שמקום זה מוכן לנבואה כיון שראה המראה בלי שהתכוין לנבואה. ובפס' יא כתב: ויפגע במקום, קרה לו שהגיע אל מקום שלא כיון אליו.
	@22יז	<b>רש"י ד"ה כי אם בית אלהים, ...ובית־אל היה בצפון של נחלת בנימין בגבול שבין בנימין ובין בני יוסף וכו'.</b> וקשה לי שלמעלה (יב, ד"ה עלים וירדים) אמר, מלאכים שליווהו בארץ, אין יוצאים חוצה לארץ. ע"כ. וקשה, שהרי לפי דבריו עוד רחוקה הדרך לגבולה הצפוני של א"י, שהרי ראש הסולם מגיע רק עד בית־אל שהיא בגבול בנימין. (פ' ויצא תשמ"ח) ור' חזקוני על אתר שהסולם היה מסתובב ומלאכי חו"ל ירדו לחו"ל ולא נכנסו כלל לארץ. ור' מנחת יהודה להלן (לב, ג) שאף שהיה עדיין בארץ־ישראל, ירדו כבר מלאכי חו"ל להיות מוכנים לשמרו בצאתו מן הארץ ולא המתינו לו עד שיצא, לפי שכל הליכתו היתה בקפיצת הדרך.
		<b>שם. ...ולפי שאמרו.</b> לשון קשה, והגירסאות השונות המובאות בחומש תורת חיים אינן מקלות כלל, ודומה שגם זה מן המקרים הרבים שבהם רש"י בוחר במדרש פלא כדי לפרש - עצם עניין קפיצת הדרך הוא שלא כדרך הטבע, ועל אכו"כ כשהדרך אינו קופצת "לקראת" ההלך כדי לקצר דרכו, אלא קופצת (ולא רק הדרך כי אם מיתחם שלם) אחריו כדי להשיגו. ועכ"פ יש מכאן ראיה נצחת נגד שיטת רמ"ה שהיא שלא כרש"י, ר' למעלה מה שכתבתי (כד, מב). <small>(פ' ויצא תשס"א)</small>
		ועוד: דברי רש"י כאן "וקרא מוכיח וילך חרנה" (פס' י) וכו' סותרים את שפירש למעלה (פס' יא) "וילך חרנה - יצא ללכת לחרן", כדי לומר שעדיין לא הגיע לחרן. (פ' ויצא תשס"ד) ור' ספר הזכרון ששם פירש רש"י פשוטו של מקרא וכאן מדרשו.
		<b>שם. ...איהו לא יהיב ליביה... וקפצה לו הדרך. ע"כ.</b> קשה לי שברגע שהרהר יעקב בדבר, קפצה לו הדרך, חרף התרעומת עליו הרמוזה כאן? <small>(פ' ויצא תשנ"ח)</small>
		<b>שם. ...והוא [דהיינו הר המוריה] השדה שהתפלל בו יצחק. ע"כ.</b> ואין זה מסתבר, שהרי מן הסתם הביא עבד אברהם את רבקה ונערותיה לבית אברהם, דהיינו לבאר־שבע, וכלום הלך יצחק עד לירושלים כדי להתפלל? ואפילו תאמר שבאותו הזמן ישב יצחק בחברון, עדיין רב המרחק בשביל הליכה להתפלל. (פ' ויצא תשמ"ח) ור' רש"י ד"ה כמה בפסחים פח ע"א ובן יהוידע שם מבאר שאף־על־פי שלא היה בהר המוריה כיון לבו בתפילתו אל מקום המקדש.
	@22יח	<b>"...ויצק שמן על ראשה".</b> למעלה (יט, לג) מוצא רש"י שנחוץ להסביר, מניין היה להם לבנות לוט יין להשקות בו אביהן, ור' מכילתא פ' בשלח (שירה ב), ואלו כאן אין איש שואל, מניין לו להלך בורח זה שמן לצקת על ראש האבן. אתמהה. והנה מצאתי בבראשית רבה (סט, ח) "ויצק שמן על ראשה - שופע לו מן השמים כמלא פי הפך", ור' פי' מהרז"ו על אתר. <small>(פ' ויצא תשנ"ד)</small>
	@22כ	<b>רש"י ד"ה ונתן לי לחם לאכול, ...והמבקש לחם הוא קרוי נעזב, שנאמר</b> (תהלים לו, כה) <b>וכו'.</b> ולא ידעתי, מה ראיה מכאן, אולי אדרבא, שם הכתוב מעמיד זה מול זה צדיק וזרעו - צדיק בתור נעזב (אפשרי) וזרעו בתור מבקש לחם. (פ' ויצא תשנ"ה) ור' מצודת דוד שם שפי' מעולם לא ראיתי צדיק שנעזב כל כך עד שזרעו צריך לבקש לחם.
	@22כא	<b>"ושבתי בשלום אל בית אבי".</b> ביטוי זה מפי אדם בן ע"ז שנים, מראה על הקשר החזק אל בית יצחק ועל חשיבותו. <small>(פ' ויצא תשמ"ט)</small>
		<b>"והיה ה' לי לאלהים".</b> דווקא אחרי שובי ארצה, שהרי הדר בחו"ל כמי שאין לו אלוה <small>(כתובות קי ע"א).</small>
		ואלו תרגומו של אונקלוס קצת קשה: "ויהי מימרא דיהיב לי אלהא". בידוע שאונקלוס מתרגם לעתים קרובות את שם ה' ע"י "מימרא", אך כאן זה קשה, כי מה פירוש "מימרא דה' לי לאלהא"? ור' "נתינה לגר" המגיע למסקנה שיש כאן צירוף שני מקורות, אף כי מגיע למסקנה זו מטעמים אחרים. <small>(פ' ויצא תשנ"ד, תשנ"ט)</small>
	@22כב	<b>"והאבן הזאת אשר שמתי מצבה יהיה בית אלהים".</b> זה עתה אמר לי ר' יהודה קיל שליט"א בשיחה טלפונית משהו על הפרדוקס המופלא הזה שיעקב הבורח, שעתידו כלל לא ברור, הוא נע ונד ובן בלי בית - אין לו דאגה אחרת מאשר להקים "בית אלהים". אכן מופלא. <small>(פ' ויחי תשנ"ז)</small>
		ורק דרך אגב, שם העצם "אבן" כאן בלשון זכר, אך אין רש"י מונה אותו עם השמות שהם גם זכר וגם נקבה. <small>(פ' ויחי תשנ"ז)</small>
		<b>רש"י ד"ה והאבן הזאת, כך מפורש ו"ו זו וכו'.</b> וברמב"ן (כא ד"ה והיה ה' לי לאלהים) וכן בדעת זקנים מבעלי התוספות לפס' כ, אינה תנאי, כדברי רש"י, אבל היא נדר, וכו'. ולכאורה יש כאן מחלוקת ביניהם. לפי רש"י הו"ו האחרונה ("והאבן") היא ו"ו הניגוד, כלו' כאן מתחיל הנדר, ואלו לפי רמב"ן הנדר מתחיל כבר ב"והיה ה' לי" וגו'. ולכאורה נוח יותר לקבל דברי רש"י, שדווקא הו"ו האחרונה היא הניגוד. <small>(פ' ויצא תשמ"א)</small>
		ור' בפירושו של ר"ע מברטנורא יישוב לדעת רש"י, מהחשש שהקב"ה לא יקיים הבטחתו - שמא יגרום החטא. <small>(פ' ויצא תש"ן)</small>
		<b>"...וכל אשר תתן לי עשר אעשרנו לך".</b> בשלמא אברהם אבינו ע"ה נתן מעשר למלכי צדק מלך שלם, לפי שזה היה כהן, ר' למעלה (יד, כ רש"י), אך יעקב למי יתן? ור' רשב"ם - "להקריב לפניך עולה", ותשובתו אינה שלמה, שהרי עולה אפשר להביא רק מן הבהמה הטהורה, ולא מן הטמאה, ולא מעבד ואמה ואף לא מכסף וזהב. ור' מה שכתבתי להלן (לב, יד). (פ' וישלח תשנ"ד, תשנ"ט) ור' העמק דבר ורד"צ הופמן על אתר.
@11כט	@22ג	<b>"ונאספו שמה כל העדרים וגללו את האבן" וגו'.</b> הניחא שהכתוב מספר קודם "והנה באר בשדה" וגו', אך כל התיאור על האבן ומי ומתי מגוללים אותה מפי הבאר, הרי יעקב שומע אותו מפי הרועים, ולשם מה אפוא לכתוב להביאו כבר עתה ולחזור עליו לאחר מכן? וצ"ע. (פ' ויצא תש"ס) ור' העמק דבר לפס' ב-ג.
		<b>רש"י ד"ה והשיבו, תרגומו ומתיבין. ע"כ.</b> לכאורה מביא רש"י את תרגום אונקלוס כדי להראות שזה אכן משמש בלשון הווה, ולא כדעתו שלו שכל הווה הוא עבר או עתיד (למעלה כט, ג). <small>(פ' ויצא תשנ"א)</small>
	@22ד	<b>"אחי".</b> קצת תמוהה קריאה־פניה זו, שכן עד כה הוזכרו העדרים בלבד, ולא רועיהם. והדבר תמוה. אף־על־פי שרש"י כבר אמר (ב ד"ה ישקו העדרים) "...והמקרא דבר בלשון קצרה", שכן מהשלמת הנושא לנשואים "ישקו", "וגללו", "והשקו", "והשיבו" ועד לפנייה אל מי שלא הוזכרו עד כה כלל הדרך רחוקה. <small>(פ' ויצא תשמ"ח)</small>
		כלו' אי־אזכורם רומז שהיו אנשים פשוטים ביותר, אינם ראויים להיזכר. <small>(פ' ויצא תשנ"ו)</small>
	@22ה	<b>"הידעתם את לבן בן נחור".</b> אך טבעי הוא שיעקב ישאל בהזדמנות הראשונה על המשפחה שממנה הוא רוצה לשאת אשה, אך קשה, למה הוא תולה בשם הסב ולא בשם האב. וכבר העיר על זה רמב"ן: "...ויתכן שהיה בתואל אדם פחות מעלה, ולא ירצה לבן שייחסו אותו האנשים רק לאבי אביו" וכו'. ואכן ראינו שבתואל לא היה אישיות דומינאנטית במיוחד (ר' פרק כד), ברם, על דברי רמב"ן קשה: (א) מנין ידע יעקב על רצונו של לבן, ועדיין לא בא אליו? (ב) גם עצם פחיתות מעמדו של בתואל אינו מוחלט, ר' דברי "ילקוט שמעוני" (רמז קט), לפיו בתואל מלך ארם נהרים היה. (פ' ויצא תשנ"א, תשנ"ג, תשנ"ו) ור' שני טעמים נוספים ברמב"ן.
		<b>"ידענו".</b> זכורני שר' אליעזר ורהפטיג ז"ל, מורי ב"שיעורי הדת" בשנות ילדותי בדרמשטט, קרא מלה זו בטון מזלזל - ידוע האיש והכל מכירים אותו כרמאי. <small>(פ' ויצא תשנ"ד)</small>
	@22ו	<b>רש"י ד"ה באה עם הצאן.</b> קצת תמוה הוא שאבחנה יפה זו בין לשון הווה ולשון עבר באה מיד אחר הדבור המפורסם (פס' ג) שבו רש"י שולל כל הווה "לפי שכל דבר ההווה, תמיד כבר היה ועתיד להיות". (פ' ויצא תשנ"ד) ור' רש"י למעלה (טו, יז ד"ה באה וכן כד, מה ד"ה טרם אכלה). ור' באר רחובות שמבאר דברי רש"י שכשמדברים על פעולה הנעשית בהווה, נופל בה גם לשון עבר וגם לשון עתיד, שהרי גם נעשה כבר הדבר וגם עומד להיעשות.
	@22ז	<b>"...השקו הצאן ולכו רעו".</b> מאד קשה להבין, כיצד זה מעז הלך עני ליתן הוראות ולהטיף מוסר לאנשי המקום, ואינו מצפה לתשובה מעין תגובת אנשי סדום ללוט (יט, ט) "האחד בא לגור וישפט שפוט". ור"ע ספורנו הרגיש בדבר וכתב: הצדיק ימאס את העול גם כן אל האחרים. <small>(פ' תולדות תש"ן)</small>
	@22י	<b>"ויהי כאשר ראה יעקב את רחל... ואת צאן לבן אחי אמו".</b> הניחא שהתרגש כאשר ראה את רחל, שהרי בא לקחת אותה אשה, ובוודאי אין זה פחות מרגש משהתרגש עבד אברהם ליד הבאר כשראה את רבקה והבין שתהיה אשת יצחק, ושם נאמר "והאיש משתאה לה" (כד, כא). אבל לא ידעתי, מה מקום יש להתרגש ברעיית עדרו המדולדל של לבן. ועדיין לא ראיתי, מי יעיר על זה, אבל ראיתי יונתן בן עוזיאל שאינו מתרגם מלים אלה כלל! <small>(פ' תולדות תש"ן)</small>
		וראוי לבדוק, אם יש עוד מקרים של השמטות של תרגום, ולעמוד על המשותף שביניהן.
		ור' אי־תרגום על־ידי אונקלוס למעלה (יט, יח: תיבת "אל" וכן כח, טז: תיבת "ישי"), אלא שם גירסאות אחרות ("אית", "שרי"). <small>(פ' וישלח תש"ן)</small>
		ובשיחה על השאלה כשלעצמה עם מוטל שי' סיפר לי שמישהו מבית בעלזא ביאר את הפיוט "זכור טען מקלו... וגל אבן מפי באר מים, כנאבק לו שר בלול מאש וממים וכו'" (תפילת הגשם). את הכף ב"כנאבק" ככ"ף הדמיון, כלו' יעקב אבינו עשה זאת כמו מלאך, בלא כל נטיה־נגיעה של יצה"ר. ואף כי אין זה נראה לי נכון שם, אפשר לומר מעין זה כאן - לא משום התרגשות עשה, אלא משום הצורך הענייני שבדבר, כלו' עתה משהגיע הצאן עם רחל, עשה המתבקש. (פ' ויצא תש"ן) ור' ר"ע ספורנו שבא יעקב לגלול האבן רק אחר שבאה רחל עם הצאן, כי חשש שמא ישקו הרועים את צאנם ולא יחכו למאחרים כדי לסייעם בסתימת הגולל.
	@22יא	<b>רש"י ד"ה ויבך, לפי שצפה ברוח הקודש, שאינה נכנסת עמו לקבורה. ע"כ</b>. אי"ה ובלי נדר ארכז פעם את כל המקומות שבהם רש"י מביא רמזים כאלה על התעלמות מדורות רבים, כי מן הסתם יש צד שוה בכולם, ובוודאי שאינם פשוטו של מקרא.
		וזכורני שידידי הרב אברהם וולף ז"ל פיתח בענין זה שיטה בראיית גדולתם של אבות האומה, שאמנם התעלמו מדורות רבים או דילגו עליהם וחוו את העתיד להיות. <small>(תש"ה)</small>
		וראה רעיון זה אצל הגרא"י קוק זצ"ל ב"עולת ראיה" (ח"ב עמ' ג). <small>(פ' ויצא תשמ"ז)</small>
		<b>שם. ...ד"א לפי שבא בידים ריקניות, אמר אליעזר וכו'.</b> מכאן נראה שהנחת חכמינו ז"ל היא, כי האבות ידעו את תולדות המשפחה, וזה מחזק את שאלתי בדבר חזרה על מעשים או התבטאויות שליליים, כגון "אמרי נא אחתי את" (יג, יג), "אשר ימצא (הגביע) אתו" (מד, ט). (פ' ויצא תשמ"ו) ור' מש"כ שם.
		שם. <b>...אמר אליעזר עבד אבי וכו'.</b> הנה כי כן מזכיר כאן רש"י באופן מפורש את שמו של עבד אברהם, שֵם שאינו מופיע כלל בכל פרק כד. וראה גם יונתן בן עוזיאל למעלה (כד, ב) "ואמר אברהם לאליעזר עבדיה סבא דביתיה". <small>(פ' ויצא תשמ"ח)</small>
		<b>שם. ...אמר לו, מה אעשה לציווי של אבא? וכו'.</b> קצת תמוה שאליפז זה שגדל בקירבתו של יצחק אבינו, לא ידע את הכלל הגדול שאין שליח לדבר עבירה, והרי כאשר יתיצב לפני אביו לדווח לו על ביצוע שליחותו, מה לי התשובה הלומדית שעני חשוב כמת? (פ' ויצא תשמ"ט) ואולי הכוונה שאליפז יענה לאביו שאכן הרג את יעקב והכוונה שגזלו וגם אם לבסוף תתגלה תרמיתו, עד אז ישכח הכעס <small>(מפי ר' גרשון באס שי').</small>
	@22יב	<b>רש"י ד"ה כי אחי אביה הוא, ...גם אני בן רבקה אחותו הכשרה. ע"כ.</b> וקצת קשה למה לא תלה באביו הצדיק הישר. ואולי אומר כך משום קושי אחר שבפס' ז, והוא החזרה על מלת "כי" - "כי אחי אביה הוא וכי בן רבקה הוא". שהרי לכאורה "וכי" (השני) מיותר, "כי בן רבקה הוא" אינו אלא פירוש ל"כי אחי אביה הוא", וכדברי רש"י, "קרוב לאביה", דהיינו בן רבקה, ולא נימוק נוסף. <small>(פ' ויצא תשמ"ח)</small>
		<b>רש"י ד"ה ותגד לאביה, לפי שאמה מתה, לא היה לה להגיד אלא לו (בראשית רבה ע, יג).</b> ויש להדגיש זאת לעומת רבקה שאצלה נאמר "ותגד לבית אמה" (כד, כח). רק לא אדע מנין לו הבנים (לא, א) שלכאורה לא היו עדיין כאשר בא יעקב לבית לבן, ראה להלן רש"י (ל, כז), ולא מסופר על נישואין חדשים. (פ' ויצא תשנ"ח) ושמא היו לו מספר נשים כמקובל באותה תקופה, או נשא אשה אחרת משמתה האשה הראשונה.
	@22יג	<b>"...וירץ לקראתו" וגו'.</b> בדומה לריצתו לקראת עבד אברהם (כד, כט), לכאורה מתוך תאוות כסף. <small>(פ' ויצא תשס"ו)</small>
		<b>רש"י ד"ה ויספר ללבן, שלא בא אלא מתוך אונס אחיו, ושנטלו ממונו ממנו. ע"כ.</b> ואין לשאול, למה לא אמר לו את האמת האחרת, דהיינו שבא לשם שידוכין, כי אז לא רק שלא תסתבר העובדה שבא בלא ממון, אלא לבן עוד יעלה את מחיר בנותיו. <small>(פ' ויצא תשמ"ח)</small>
		יש כאן דוגמה בולטת של החלפת נושא המשפט בלא כל סימן, כלומר מתוך ההנחה שהקורא יבין מאליו, כי הנה ארבעת הפעלים הראשונים - "וירץ, ויחבק, וינשק, ויביאהו" - הם נשואים של לבן, ואלו "ויספר" הוא נשוא יעקב. <small>(פ' ויצא תשנ"ד)</small>
	@22יד	<b>"אך עצמי ובשרי אתה"</b>. הרי זה על־פי דברי הגמ' (קידושין ל ע"ב) - "שלושה שותפין באדם" וכו', כלו' "עצמי" מצד אבי בתואל שהיה בן נחור אחי אברהם, "ובשרי" מצד מלכה שהיתה אחות שרה. שמעתי. <small>(פ' ויצא תשס"ג)</small>
		<b>"ויאמר לו לבן... ויאמר לבן ליעקב".</b> כאלו משתמע מכאן דיאלוג מקיף וממושך הרבה יותר, אלא שהכתוב מוסר רק את דברי לבן. ולכאורה היו הדברים כך: יעקב החל מיד להיות פעיל בבית לבן כדי לא לאכול לחם חסד, ועל כך מגיב לבן "אך עצמי" וגו'. נראה שיעקב לא שעה להזמנה זו שלא לעשות כלום ולהתנהג כאורח מכובד, ועל כך באה תגובת לבן "ועבדתני חנם" וגו'. <small>(פ' ויצא תשנ"ד)</small>
	@22טו	<b>"ועבדתני חנם".</b> כלומר יעקב לא אכל לחם חסד, אלא מיד החל לעבוד אצל לבן, בלא לקבוע שכר תחילה. <small>(פ' ויצא תשמ"ח)</small>
	@22יז	<b>רש"י ד"ה רכות, שהיתה סבורה לעלות בגורלו של עשו... שהיו הכל אומרים, שני בנים וכו' (בבא בתרא קכג ע"א).</b> כמובן שיש לשאול גם כאן על התקשורת הטובה כל כך, לעומת זו על הולדת רבקה שבסוף פ' לך. <small>(פ' ויצא תשנ"ד)</small>
		ולא רק זו. כאן היתה התקשורת מדויקת ביותר, כי מה כבר יכול להיות הפרש הזמן בין לידות תאמים? עד כדי כך שהשני יקרא "קטן"? <small>(פ' ויצא תשנ"ח)</small>
		ועם זה שהכל היו אומרים, איש לא עשה מאמץ לשדך ביניהם, ותמוה שדווקא בארם דברו על השידוכים אך לא בארץ! ר' דברי יצחק אל יעקב בנדון. (פ' ויצא תשס"ד) ור' מהרש"א שהכל אמרו, בודאי לא ישיא יצחק את בניו אלא לבני משפחתו, כאביו אברהם שנשא את בת אחיו (למעלה כ, יב), והשביע את אליעזר שלא ישיא ליצחק אלא ממשפחתו <small>(למעלה כד, ד).</small>
	@22יח	<b>רש"י ד"ה אעבדך שבע שנים, הם "ימים אחדים" שאמרה לו אמו</b> (למעלה כז, מד) <b>וכו'.</b> זה יפה, אך למה אין רש"י מפרש כך כבר למעלה בד"ה אחדים, ושם מוסיף רק מלה אחת - "מעטים", וזה היפך האמור כאן. <small>(פ' ויצא תש"ן)</small>
		ואלו היה אומר: שבע שנים, כנגד ימים אחדים וכו'. היה זה פשוט יותר ואולי גם יפה יותר. וכך גם היה יכול לציין להלן (כ) לגבי "כימים אחדים", ומשום מה אינו אומר כלום. ואלו היה אומר שם כפי שאומר כאן, היה מתקבל יותר. וכל זה צ"ע. <small>(פ' ויצא תשנ"א)</small>
		וראה גם שפתי חכמים (אות ג): דאם לא כן, איך עבר על מצות אמו. ודומה שלפי הערה זו עוד יותר קשה - והרי הוסיף עוד ז' שנים ואחר כך עוד ו' שנים בעבור המקנה, ואיה מצות אמו? ולכאורה מוטב בלא "גזירה שוה" זו, אף כי מדברי חז"ל בבראשית רבה (ע, יז) היא. (פ' ויצא תשנ"ד) ור' רא"ם שנתכוונה רבקה לימים מועטים ממש, ולא עבר יעקב על מצות אמו כיון שבאהבתו את רחל היו עבורו השנים כולן כ"ימים אחדים". ור' נחלת יעקב שבגלל רמאותו של לבן הוכרח להתעכב עוד כדי שיתן לו גם את רחל, ומכיון שנולד יוסף הבכור לרחל, שהוא שטנו של עשו ולא היה ירא עוד ממנו, חזר אף קודם ששלחה אמו לקחתו.
		משום מה סברתי תמיד שהכוונה - ימים מעטים ממש, ולא "ימים" כפי שפירש רש"י למעלה (כד, נה), והנה הפס' "תוחלת ממושכה מחלה לב" (משלי יג, יב) ששפתי חכמים (אות ד) מביא, באמת מראה על כיוון אחר. <small>(פ' ויצא תשנ"ו)</small>
		<b>שם. ...ותדע שכן הוא, וכו'.</b> הוכחתו של בעל שפתי חכמים (אות ג) אינה הוכחה, לכאורה, שהרי לשם שידוך מותר לרדת לחו"ל (רמב"ם מלכים ה, ט) ואף אין מקום לחשוש לכיבוד אב ואם. ומכל מקום, בלי המדרש הייתי אומר שבשימוש במלים זהות יש יותר אירוניה עצובה מאשר רמז ונבואה של רבקה. שכן אמנם מצינו "ימים" במשמע שנים, אבל קשה למצוא "אחדים" במקום שבע. אע"פ שבוודאי לא שלחו את יעקב למסע ארוך כזה ל"ימים אחדים" במשמע שבע שנים. וצ"ע. <small>(פ' ויצא תשמ"ט)</small>
	@22יט	<b>"ויאמר לבן טוב תתי אתה לך מתתי אתה לאיש אחר".</b> "תתי" בגימ' קטנה שוה לאה, ואלו "מתתי" שוה רחל, וזה שאמר לבן: לאה לך ורחל לאיש אחר.
	@22כ	<b>"...כימים אחדים".</b> אונקלוס תרגם: כיומין זעירין, אך ראה רש"י למעלה (פס' יח ד"ה אעבדך שבע שנים). <small>(פ' ויצא תשס"א)</small>
		מסתבר שאפשר לפרש בשתי פנים מנוגדות באורח קוטבי. או - במהרה מפני הצפיה לגמר, או - כזמן רב, מפני התוחלת. וראה שפתי חכמים (אות ד). <small>(פ' ויצא תשס"ו)</small>
	@22כא	<b>רש"י ד"ה מלאו ימי, שאמרה לי אמי. ע"כ.</b> ודאי שרש"י חוזר כאן אל שאמר קודם (יח ד"ה אעבדך שבע שנים): הם ימים אחדים שאמרה לו אמו וכו'. ואולם קשה שבשל כך יפרש כאן שלא כפשוטו - מלאו הימים שהסכמנו, כלומר שבע שנים, וכפי שאכן מפרש רשב"ם. <small>(פ' ויצא תשמ"ח)</small>
		<b>שם. ...אני בן פ"ד שנה ואימתי אעמיד י"ב שבטים.</b> ר' "דעת זקנים מבעלי התוספות" על אתר - בן ע"ז שנה, כמנין "מלאו"! <small>(פ' ויצא תשנ"א)</small>
		והנה אצל אברהם אומרת שרה "ואדני זקן" והוא בן מאה שנה, לא כל כך הרבה יותר מפ"ד, ויעקב מתחיל עתה את חייו כאדם נשוי. <small>(פ' ויצא תשס"ה)</small>
	@22כה	<b>רש"י ד"ה ויהי בבקר והנה היא לאה, ...לפי שמסר יעקב סימנים לרחל וכו'.</b> וקשה לי, והרי מכוח תביעות עין דקלא התירו לנו נשותינו (גיטין כג ע"א), וכיצד זה הטעתהו? <small>(פ' ויצא תשמ"ט)</small>
		ור' פתיחתא איכה רבה כד (מצאתי סו"ס בספר אישי התנ"ך לר' ישי חסידה): "...יעץ אבי להחליפני לבעלי... ומסרתי לו סימן שיכיר ביני ובין אחותי... ומסרתי לאחותי כל הסימנם שמסרתי לבעלי כדי שיהא סבור שהיא רחל, ולא עוד אלא שנכנסתי תחת המטה שהיה שוכב עם אחותי, והיה מדבר עמה והיא שותקת ואני משיבתו על כל דבר ודבר כדי שלא יכיר לקול אחותי, וגמלתי חסד עמה ולא קנאתי בה...", ולפי זה בוודאי עניין תביעות עין דקלא לא קשה. ור' "תורה שלמה" כאן (אות ד), ור' למעלה (כז, יא-יב). <small>(פ' ויצא תשמ"ח)</small>
		ור' גם דברי "דעת זקנים מבעלי התוספות" על אתר. <small>(פ' ויצא תשנ"ז)</small>
		ועם זה קשה לתאר, כיצד נעשו חליפין אלה למעשה. <small>(פ' ויצא תשס"א)</small>
	@22כז	<b>רש"י ד"ה מלא שבוע זאת, ...לפיכך אין משמע שבוע אלא שבעה. ע"כ.</b> כלו' ולא מלשון שבועה? ולא ברור לי די הצורך מה רוצה לומר. (פ' ויצא תשנ"ח) ור' באר יצחק שאלו שבעת הימים המיוחדים רק לה, דהיינו ימי המשתה - שבעה ימים של האשה ה"זאת".
		<b>שם. ...ואי־אפשר לומר שבוע ממש וכו'.</b> לכאורה צריך לשאול כבר כאן, מהי האלטנרנטיבה, שממנה בא רש"י להימנע, ואכן קשה לומר שהיא שבוע - לשון שבועה. מי נשבע מה? (פ' ויצא תשס"א) ור' באר יצחק שאי־אפשר להבין שמדובר על שבעה הימים שבין שבת לשבת, כיון שאז היתה השי"ן נקודה בקמץ.
		<b>רש"י ד"ה ונתנה לך, לשון רבים, כמו נרדה ונבלה</b> (למעלה יא, ז) <b>ונשרפה (שם, ג), וכו'.</b> כלו' מעין "רבים מלכותי", וראה לעומת זאת רשב"ם המפרש כנפעל, ר"ע ספורנו המפרש כלשון־רבים - אני ואנשי המקום, ור' רמב"ן המפרט, וכדעת ר"ע ספורנו. <small>(פ' ויצא תש"ס)</small>
	@22כח	<b>"ויתן לו את רחל בתו לו לאשה".</b> והפעם לא אסף את כל אנשי המקום לערוך להם משתה. ור' "תורה תמימה" (אות ה) שבנישואי לאה עשה כן כדי להמהם ולבלבל את יעקב, שלא יעמוד על רמאותו, ואלו עתה, בנשואי רחל, כבר אינו צריך לזה. <small>(פ' ויצא תשמ"ח)</small>
		ומעין זה כבר ב"בדעת זקנים מבעלי התוספות" (כב). <small>(פ' ויצא תש"ן)</small>
	@22ל	<b>רש"י ד"ה עוד שבע שנים אחרות, ...ואף־על־פי שברמאות בא עליו.</b> ומכאן מוסר גדול שאין לומר "ועם עקש תתפתל" (תהלים יח, כז) - טי טופעלט, כפי שאומרים העולם (אבל ר' דעת זקנים מבעלי התוספות ל, לז) וכך גם דרך יעקב להלן (ל, כו) רש"י ד"ה תנה את נשי, איני רוצה לצאת כי אם ברשות. (פ' ויצא תשל"ז) ור' הערת הנצי"ב להלן (ל, מ) שביקש לא למנוע הטוב מהלומדים ובשל כך הביא דברי אור זרוע הגדול (רמ"ז תשס"ט) ראה שם.
		<b>"ויאהב גם את רחל מלאה... כי שנואה לאה".</b> והרי הבדל רב יש בין אהבה יתירה לגבי אחת ולבין שנאה לגבי השנייה. ור' דברי "דעת זקנים" לפס' כה שבהם יש משום מתן טעם לשנאה, אלא שלפי זה השנאה הופיעה מידית, ולא רק בפס' לא. <small>(פ' ויצא תשנ"ו)</small>
		ור' רמב"ן ואור החיים לפס' לא. <small>(פ' ויצא תשנ"ט)</small>
	@22לב	<b>"ותקרא שמו ראובן".</b> כל השמות של בני יעקב - חוץ מלוי (לד) - ניתנו ע"י האמהות, ודווקא בשם הזה היינו מצפים שינתן על־ידי לאה, שהרי היא היא האומרת "עתה ילוה אישי אלי" וגו' (ור' רש"י שם ד"ה קרא שמו לוי). ומ"מ השוה להלן (לח, ג-ה ושם, כט-ל) ומה שכתבתי שם. ור' עוד להלן (לה, יח) אצל בנימין, שם רחל קראה שם אחד ויעקב שם אחר. <small>(פ' ויצא תשמ"ח)</small>
		<b>רש"י ד"ה ותקרא שמו ראובן, רבותינו פירשו (ברכות ז ע"ב), אמרה ראו מה בין בני לבין חמי וכו'.</b> וכיצד יכלה לערוך השוואה זו עכשו, ועדיין יוסף לא נולד? והרי קשה לומר שגם זה היה בנבואה, כמו בדיבור הבא. <small>(פ' ויצא תשנ"ד)</small>
		וכבר יישב רש"י שם (ד"ה ראו וכו') על שם העתיד קראה שמו וכו'. <small>(פ' ויצא תשנ"ז)</small>
	@22לד	<b>"עתה הפעם ילוה אישי אלי"</b> - שכן עתה לה ג' בנים, ואין היא יכולה עוד להוליכם לבדה. <small>(שמעתי בנעורי מר' שמחה זיגפריד בפולדא, תרצ"ה)</small>
		וקשה שהרי שם זה קראו יעקב, ור' דברי רש"י ד"ה קרא שמו לוי. <small>(פ' ויצא תשנ"ז)</small>
		<b>רש"י ד"ה על כן, כל מי שנאמר בו על כן, מרובה אוכלוסין, חוץ מלוי, שהארון היה מכלה בהם. ע"כ.</b> ור' ב"כלי יקר" (ל, ו) טעמים לכילוי זה. <small>(פ' ויצא תש"ן)</small>
		<b>רש"י ד"ה קרא שמו לוי, ...ויש מדרש אגדה באלה הדברים רבה וכו'.</b> הניחא שרש"י מביא מדרש כשהוא מסייע להבנת הכתוב, אך כאן הכתוב מובן, ואלו המדרש מאד רחוק. לפי מה ולשם מה אפוא להביאו? (פ' ויצא תשס"ו) ור' כלי יקר על אתר שמבאר כי הכל ענין אחד.
	@22לה	<b>רש"י ד"ה הפעם אודה, שנטלתי יותר מחלקי, מעתה יש לי להודות. ע"כ.</b> לשון רש"י קשה - כלום אין חובה להודות גם על המנה הראויה? לכאורה אין זה עולה עם דעתי באשר לחובת החזקת טובה. וצ"ע. (פ' ויצא תשס"ה) בברכות ז ע"ב איתא: אמר ר' יוחנן משום רשב"י מיום שברא הקב"ה את עולמו, לא היה אדם שהודה להקב"ה, עד שבאתה לאה והודתו, שנאמר "הפעם אודה את ה'". ור' תורה שלמה על אתר (אות קיג) בהערה, שהביא גרסת ילקוט המכירי (תהלים מו): ...עד שבאת לאה והודאתו שנאמר "הפעם אודה את ה' על כן קראה שמו יהודה". ומבאר לפי גרסה זו שמיום שברא ה' את עולמו לא היה אדם שהודה להקב"ה בפירסום כזה. לאה היתה הראשונה שקראה שם בנה על שם ההודאה ונשאר זכר ההודאה שלה לדורות עולם. נמצא אם־כן, שבלא ספק הודתה לאה גם על השלושה הראשונים, אלא שהפעם - כיון שקיבלה יותר מחלקה - הנציחה הודאתה בשם בנה לדורות עולם. ור' ראב"ע על אתר.
@11ל	@22א	<b>רש"י ד"ה הבה לי, וכי כך עשה אביך לאמך וכו'.</b> גם מכאן ראיה חותכת שאכן אירועי המשפחה סופרו־נמסרו אצל האבות מדור לדור. ועל כן קשות כל־כך ההזדמנויות בהן לא למדו משגיאות קודמיהם. (פ' ויצא תשמ"ח) ראה למעלה (כו, ז ושם, יח) ולהלן <small>(מד, ט ומה, כב).</small>
	@22ב	<b>רש"י ד"ה אשר מנע ממך, ...אני יש לי בנים, ממך מנע ולא ממני. ע"כ.</b> דיבור קשה מיחס כאן רש"י לבעל אוהב. ושמעתי מראובן בקיש (חמ"ד) שאמר כן כדי שרחל תתפלל כמי שצריכה לדבר יותר ממנו, כך שסיכויה להיענות יהיו גדולים יותר. (פ' ויקרא, מלון הולידיי אין, ים המלח, תש"ס) ור' רמב"ן על אתר.
	@22ג	<b>רש"י ד"ה על ברכי, כתרגומו - ואנא ארבי. ע"כ.</b> והנה גם יונתן בן עוזיאל מתרגם כך. וראה רש"י להלן (נ, כג). <small>(פ' ויצא תשמ"ז)</small>
		<b>רש"י ד"ה ואבנה גם אנכי, ...אמר לה, זקנתי הכניסה צרתה לביתה וכו'.</b> וכלום רחל עושה דבר שונה? איני מבין את הטענה המושמת בפי יעקב. <small>(פ' ויצא תשנ"ח)</small>
		מסתבר שהשיחה המשוחזרת הזאת באה אחרי פס' ב, לפני פס' ג, ואם כן הכל שפיר. <small>(פ' ויצא תש"ס)</small>
	@22ד	<b>"...ויבא אליה יעקב".</b> לכאורה תיבת "יעקב" מיותרת, אך לא מצאתי הערה בנדון. (פ' ויצא תשס"ו) ור' תוספות השלם ג עמ' קנד: "ותלד ליעקב בן" (פס' ה), הזכיר הכתוב בכל השפחות יעקב, להגיד כי הוא חפץ ומודה בהם, ואינו קורא לו בן האמה, רק בן יעקב, כבני יעקב המתיחסים אליו.
	@22ח	<b>רש"י ד"ה גם יכלתי, ...כמו נפתלי אלהים נפתלתי וכו'.</b> וקשה לי מה הועיל בציטוט זה, והרי זה הביטוי שצריך לפרשו. ולא בכדי יש גורסין: נפולי אלהים נפללתי (או נתפללתי), והגירסה שלפנינו קשה להולמה. (פ' ויצא תשנ"ה) בדפו"ר באמת איתא "כמו ניפולי". כלומר רש"י מפרש משמעות "נפתל" כמו "ניפול", שהוא אחד מעשרה לשונות של תפילה שמנו חכמים <small>(דברים רבה ב, א).</small>
	@22ט	<b>"ותרא לאה כי עמדה מלדת".</b> וקשה לי כלום זו סיבה מספקת לתת את שפחתה לבעלה אחרי שהיא עצמה ילדה לו ארבעה בנים? כיצד שכנעה את יעקב? ואם כדברי "העמק דבר", שראתה, כי זלפה "מקנאת בירך בלהה" - מה זה נוגע ליעקב? ושמא צריך גם כאן לומר שראתה בנבואה שיעקב עתיד להעמיד י"ב שבטים וכו', כמו למעלה (כט, לד), למה אינו מעיר גם כאן, והרי זה מתבקש. ור' רמב"ן שפירש כך והוסיף פירוש נוסף. ור' להלן (פס' יח) ומשכ"ש. <small>(פ' ויצא תשנ"ח)</small>
	@22יא	<b>רש"י ד"ה בא גד.</b> דיבור קשה. בראשונה בדקתי אצל ר' אברהם ברלינר ובדפו"ר עוד בשנת תשמ"ח. לאחר מכן תש"ן, תשנ"ג ורק עתה ב"יוסף הלל" והוא מצוין, הביא מכת"י ישן שכל זה הוא דברי רבי יוסף קרא. עיי"ש. רק נשאר קשה מה שאומר רש"י "...כמו בגדת בי כשבאת אל שפחתי" וכו', והרי זה מה שהיא - רחל, ביקשה, אלא אם כן זה נסוב על דברי רש"י למעלה למעלה (ב ד"ה אשר מנע ממני) שהיתה זו הצעת יעקב. (פ' תולדות תש"ס) ור' באר בשדה שנתכוונה לאה לעורר זכותה על הכנסת שפחתה, שדבר גדול הוא בשבילה וקשה עלי כאילו בגד בה בעלה, ואף־על־פי־כן עשתה זאת לשם שמים.
	@22יד	<b>"וילך ראובן"</b>. דווקא ראובן הוא זה שחיפש ומצא דודאים, שהרי הוא זה שקינא את כבוד אמו. השוה להלן (לה, כב). ופשוט יותר עוד הוא לומר שהוא הלך מכיוון שהוא גדול האחים. ור"ע ספורנו כתב: כשראה (ראובן) שאמו מצטערת על שעמדה מלדת. ועל כל הדעות הללו מכבידה העובדה שראובן נער קטון היה, וכמפורש בדברי רד"ק על אתר "וראובן היה אז כבן שבע שנים". (פ' ויצא תשמ"ו, תשנ"ג, תשנ"ט) ור"ע ספורנו על אתר כתב שהיה אז בן ד' או ה' שנים למרבה.
		<b>רש"י ד"ה בימי קציר חטים, להגיד שבחן של שבטים... ולא פשט ידו בגזל להביא חטים ושעורים אלא דבר הפקר שאין אדם מקפיד בו. ע"כ.</b> קצת קשה לי מנין יביא שעורים בשעת קציר החטים, והרי זה האחרון מאוחר בהרבה מן הראשון (זה בפסח וזה בשבועות). והרי מותר להניח שרש"י ידע כגון דא.
		ולענין גילו של ראובן, ראה גם מה שכתבתי להלן (ל, ל). <small>(פ' ויצא תשס"א)</small>
		<b>"דודאים".</b> ר' בעל הטורים - בגימ' כאדם, ור' ראב"ע, רד"ק ורמב"ן שמזכירים את צורת שורשו של הצמח שהוא כצורת אדם. וזכורני שכאשר טיילתי בחנוכה הת"ש, בשעת ביקורי הראשון בירושלם ת"ו, עם מו"ר הרב יונה מרצבך זצ"ל באמפיתיאטרון של האוניברסיטה העברית בהר הצופים, היתה שם תערוכה של צמחיית התנ"ך שאורגנה על־ידי הראובנים, ובה הוצג שורש בעל ראש, גוף וד' גפיים (ידיים ורגליים) שצוין כדודאים. הטיול הנ"ל היה במסגרת מה שמו"ר ר' יונה מרצבך זצ"ל קרא מצוה "סובו ציון והקיפוה, ספרו מגדליה".
		מכל מקום, ראו בתקופה ההיא בדודאים משום סגולה להריון. ואם כן הדבר, כלו' שרחל ביקשה את הדודאים של ראובן כדי ללדת ליעקב, למה רואים בנכונותה לשלם את המחיר - "לכן ישכב עמך הלילה" (פס' טו) - משום זלזול במשכב הצדיק, כדברי רש"י (שם ד"ה לכך ישכב עמך הלילה, והוא ע"פ בראשית רבה עב, ג), והרי היפוכו של זלזול הוא זה, שהיתה מוכנה לוותר על לילה אחד כדי ללדת בן לצדיק זה. (פ' ויצא תשמ"ט, תשנ"ו, תשנ"ט) ור' גור אריה שהזלזול היה במה שלא אמרה לשון "קיחה" כמו שאמרה לאה "המעט קחתך", אלא בלשון שכיבה.
	@22טו	<b>רש"י ד"ה ולקחת גם וגו', ...ותרגומו - ולמיסב. ע"כ.</b> אונקלוס מבחין בין משמעים שונים של השורש ל.ק.ח ומתרגם על־פי ההקשר, וכך גם כאן, וזה מה שרש"י בא להדגיש, לכאורה. <small>(פ' ויצא תשנ"א)</small>
		אבל עצם לשונה של לאה הוא קשה. רחל זו שכל־כך סייעה אותה דווקא בנושא אינטימי ביותר, כלום היא ראויה לתשובה כזאת, ומה גם שבידוע הוא שהיא עיקרה של בית? <small>(פ' ויצא תשנ"ז)</small>
		<b>רש"י ד"ה לכן ישכב עמך הלילה, ...ולפי שזלזלה במשכב הצדיק וכו'.</b> ר' מה שכתבתי לפס' יד. ואכן קשה, כי מה יכלה ליתן ללאה מה שאין לה, וכדברי שפתי חכמים (אות ק). וצ"ע, שהרי לכאורה לא היה כאן כי אם שיקול קר וענייני מאד - או להמשיך כרגיל או להתעבר בעזרת הדודאים (שמן הסתם היו צמח נדיר), בשעה שאי־אפשר לזכות גם בזה וגם בזה, ומה אפוא הזלזול? (פ' ויצא תשנ"ג, תשנ"ד) ור' דברי גור אריה שהובאו בפס' יד.
	@22טז	<b>"ותצא לקראתו"</b>. אע"פ שלא היה מידת צניעות וכו' ("העמק דבר"), ודבריו יפים. לאה שקלה, מה עדיף - גרימת בושה לרחל או לעצמה, והעדיפה את הבושה או חוסר צניעות של עצמה על גרימת בושה לאחותה. ואולי גם זו דוגמה למאמר "אלו ניתנה התורה חתוכה, לא היתה לרגל עמידה, וכו' (ירושלמי לסנהדרין פ"ד ה"ב). <small>(פ' ויצא תשנ"ב, ביום הראשון אחר שובנו מן המסע למזרח הרחוק)</small>
		<b>"כי שכר שכרתיך".</b> התבטאות זו תמיד נראתה לי לא ראויה ללאה אמנו ורק עתה מצאתי צידוק לתחושתי זו, ולא פחות מאשר מבעלי התוספות (לפס' יח) "...שהוא לשון גנאי, ולכן היא (השי"ן השניה של יששכר) לא נקראת".
		<b>רש"י ד"ה בלילה הוא, הקב"ה סייעו שיצא משם יששכר. ע"כ.</b> ובחומש תורת חיים הע' 90 רומז לרש"י נדה לא ע"א שנטה חמורו של יעקב לאהל לאה, ואותו הלילה של האחרות היה, ואין זה מובן כלל, כי (א) הרי לאה יצאה לקראתו. (ב) רחל ויתרה על זכותה שלה בלילה זה, ובוודאי לא דברה בשם השפחות. (ג) כלום הסתדרו עניינים אלה על־פי חמורו של יעקב? וצ"ע. <small>(פ' ויצא תשנ"ג)</small>
		אך ראה שפתי חכמים (אות ש) לפיו קצת יותר קל. (פ' ויצא תש"ס) ור' ספר הזכרון שלא אמרה לאה "בא אלי" אלא "אלי תבוא", כלומר ראה שהנך נוטה מן הדרך ואלי אתה בא שהרי שכור שכרתיך.
	@22יח	<b>"...נתן אלהים שכרי אשר נתתי שפחתי לאישי".</b> לא ידעתי, מה שכר מגיע לה ללאה על מעשה שעשתה וכלל לא נתבקשה לעשותו, שהרי שלא כרחל כבר היו לה ארבעה בנים בשעה שנתנה את זלפה, וראה למעלה (פס' ט) ורמב"ן שם שהיו האמהות נביאות ויודעות שעתיד יעקב להעמיד י"ב שבטים, ורצתה לאה שיהיו לו רוב בנים ממנה או משפחתה, ודבריו טובים גם לכאן. <small>(פ' ויצא תשנ"א)</small>
		<b>"ותקרא שמו יששכר".</b> משום מה אין קוראים אלא שי"ן אחת, והרי לשון "דעת זקנים מבעלי התוספות" בנדון זה: יש בו (בשם יששכר) שתי שינין, אחת בשביל משמעות שנתן אלהים את שכרי, ואחת כנגד שכר שכרתיך, שהוא לשון גנאי, ולכן אינה נקראת. דבר אחר, משום הכי אינה נקראת (האות שי"ן השניה שבשם יששכר) לפי שניתנה ליוב בנו, כדכתיב (במדבר כו, כג) "בני יששכר...". אמר יששכר, אין יוב שם הגון, אוסיף לו אות אחת משמי ויקרא שמו ישוב וכו'. וקשה לי, מה טענה היא זו - וכי מישהו הכריחו לקרוא לבנו לכתחילה יוב? ואף אם כן, מה לא הגון בזה? כלום סוסי או יוגלי הגון יותר? (פ' ויצא תשמ"ט) ובמשכיל לדוד לספר במדבר (כו, כג) הביא טעם, שכיון שלאחר זמן נקרא שם אליל "יוב", שינה יששכר אביו את שמו ונתן לו שי"ן אחת משמו. והביא מילקוט שמעוני (נשא תשט"ו), שנקרא "ישוב" על שם ישיבת בתי דינים, כדכתיב (דברי הימים א' יב, לג) : "ומבני יששכר יודעי בינה לעתים לדעת מה יעשה ישראל".
	@22כא	<b>רש"י ד"ה דינה, ...והתפללה עליו ונהפך לנקבה (ברכות ס ע"א).</b> היחס הדו־ערכי שבין שתי האחיות ראוי לבדיקה מעמיקה החל במסירת הסימנים (למעלה כט, כה), עבור בקנאת רחל (למעלה ל, א ד"ה ותקנא), לתגובת לאה על בקשת הדודאים (פס' טו ד"ה ולקחת) וכלה בפס' הבא, ומה ראה רש"י להביא דווקא מומנטים אלה. <small>(פ' ויצא תשנ"ו)</small>
		וצרף מה שכתבתי לפס' טז. <small>(פ' ויצא תשנ"ו)</small>
	@22כב	<b>רש"י ד"ה ויזכר אלהים את רחל, ...ושהיתה מצירה... ואף עשיו הרשע כך עלה בלבו כששמע שאין לה בנים וכו'.</b> גם כאן ההנחה היא שהשמועות בין בבל לא"י עברו מהר מאד. <small>(פ' ויצא תשס"ד)</small>
	@22כג	<b>רש"י ד"ה חרפתי, ...ואגדה, כל זמן שאין לאשה בן, אין לה במי לתלות סרחונה. משיש לה בן, תולה בו: מי שבר כלי זה וכו'.</b> וקצת תמוה, שהרי כל הסרחונות הללו הם ענייני ילדות, וזמנם עובר מהר. (פ' ויצא תשנ"ט) ור' נזר הקודש שנתכוונה רחל בזה לבקש על בן נוסף, כי להסרת חרפת העקרות די בבן אחד, אבל לסיבה זו יש צורך בבן נוסף, כי לאחר שיגדיל הבן, שוב לא יהא לה במי לתלות חרפתה. לכן גם אמרה "אסף את חרפתי" וקראה לו "יוסף" על שם "יוסף לי ה' בן אחר", כי הא בהא תליא.
		קשה מזה הוא עצם כינוי העקרות חרפה, שהרי העקר לא עשה כל רע ולא הוא אשם במצבו. קצת תשובה יש בדברי ר"ע ספורנו על אתר, אף כי אני מתקשה לכנות חרפה את המצב שתפילתי אינה מתקבלת, ואלו זו של אחר אמנם מתקבלת. ודומה שהמדרש שרש"י מביאו, יש בו יותר פתרון. <small>(פ' ויצא תשס"ה)</small>
	@22כה	<b>רש"י ד"ה כאשר ילדה רחל את יוסף, משנולד שטנו של עשו שנאמר</b> (עובדיה א, יח) <b>והיה בית יעקב אש ובית יוסף להבה ובית עשו לקש, אש בלא להבה אינו שולט למרחוק. משנולד יוסף, בטח יעקב בהקדוש ברוך הוא ורצה לשוב. ע"כ.</b> ברור שרש"י מבקש לענות על השאלה, מה קשר יש בין לידת יוסף ופניית יעקב אל לבן, אלא שדבריו קשים: (א) כלום רק עכשיו נולד שטנו של עשו? (ב) כיצד נודע לו על לידה זו? (ג) רק עתה בטח בה' וקודם לא בטח? ומכל מקום נראים דבריו מקוטעים, אלא שכך הגירסה גם בדפו"ר, שם יש שגיאת דפוס נדירה - חסרה התיבה "להבה".
		והנה השאלה באשר לקשר בין לידת יוסף ופניית יעקב ללבן כבר שאלה ר' חלבו מר' שמואל בר נחמני (בבא בתרא קכג ע"ב), ושם התשובה היא "[כי אז] ראה יעקב אבינו שאין זרעו של עשו נמסר אלא ביד זרעו של יוסף, שנאמר (עובדיה א, יח) "והיה בית יעקב אש ובית יוסף להבה ובית עשו לקש" וכו'. כלומר, כיוון שראה, שיוסף נולד, ויכול היה לבקש שחרור מלבן. וזה שהמשיב מיחס ליעקב אבינו ע"ה ידיעת פס' בעובדיה, תופעה שכיחה היא זו בדברי אגדה, השוה נוסח מדרש אגדה המקביל - ויהי כאשר ילדה רחל את יוסף וגו', אמר יעקב, כתיב והיה בית יעקב אש ובית יוסף להבה וגו' <small>(מובא ב"תורה שלמה" אות צ ושם מראה מקומות נוספים רבים)</small>
		שונה לא מעט היא דרשה זו בבראשית רבה (עג, ד) - "כיוון שנולד שטנו של עשו, ויאמר יעקב שלחני ואלכה וגו'. דאמר ר' פנחס בשם ר' שמואל בר נחמן, מסורת היא שאין עשו נופל אלא ביד בניה של רחל, ההוא דכתיב (ירמיה מט, כ) "לא יסחבום צעירי הצאן". גם דברי הגמרא וגם דברי המדרש נראים כמקוטעים, ועכ"פ אין בהם תשובה לשאלות הנ"ל. פשוטים הרבה יותר הם דברי רשב"ם על אתר: עתה כשנולד יוסף נשלמו שבע שנים אחרות של רחל, בעוד שדברי "כלי יקר" אינם אלא דרוש יפה. ולדברי המקורות ולדברי רש"י ראוי לצרף את דברי בעל הטורים דלמעלה (פס' יד): בכל שמות השבטים אין סמ"ך אלא ביוסף, רמז שהוא שטנו של עשו. (פ' ויצא תשמ"ז, תשנ"א, תשנ"ט) ורא"ם כתב שאם היה הטעם מפני שאז נשלמו השנים של עבודת יעקב בשביל רחל ולאה, היה כתוב: "ויהי כאשר תמו שנות העבודה, ויאמר יעקב...".
		<b>"...ואלכה אל מקומי ולארצי".</b> שלא כאברהם אבינו ע"ה שאמר "ארצי" (כד, ד) ביחס לארם נהרים. אך סדר המלים קשה, שהרי אם הולך למקומו, בודאי שהולך אל ארצו, והמלה "ואל ארצי" הופכת להיות מיותרת. והנה בריש פ' לך לך בסדר הפוך - "מארצך וממולדתך ומבית אביך" (יב, א) ומכיוון ששם מדובר ביציאה מן המקום, צריך לשאול אותה השאלה, ואכן שואל שם בעל "אור החיים" הק' ואף משיב כהלכה, וקצת קשה שאינו שואל גם כאן - והשוה למעלה (כד, ד) "כי אל ארצי ואל מולדתי" וכן שם (לא, ג) "שוב אל ארץ אבותיך ולמולדתך", שם הסדר הגיוני גם אם אין מפרשים מולדת - משפחה. (פ' ויצא תשנ"ד, תשנ"ו - עם אסף שי' בתל־אביב,, תשנ"ז, תשנ"ט) ור' העמק דבר על אתר.
	@22ל	<b>רש"י ד"ה לרגלי, עם רגלי, בשביל ביאת רגלי באת אצלך הברכה, כמו</b> (שמות יא, ח) <b>העם אשר ברגליך,</b> (שופטים ח, ה) <b>לעם אשר ברגלי, הבאים עמי. ע"כ.</b> ובדפו"ר - בשביל ביאת רגלי אצלך, עם רגלי באת הברכה. ע"כ. ומ"מ קשה, כי בפסוקים המובאים "ברגלי" משמע - עמי, ולא בכדי נותן ר' אברהם ברלינר את המלים "בשביל ביאת רגלי" בסוגריים. <small>(פ' ויצא תשמ"ח)</small>
		<b>"כי מעט אשר היה לך לפני ויפרץ לרב" וגו'.</b> בכמה וכמה מקומות למעלה מתואר בית בתואל־לבן כבית עשיר, ואלו בפ' ויצא יש סימנים לכאן ולכאן, וראוי לרכז את כולם ולבדוק, אם יש כאן דעות שונות, ואם לאו - אם יש הסבר לתיאור תמוה זה. <small>(פ' ויצא תש"ס)</small>
		<b>רש"י ד"ה גם אנכי לביתי, ...עכשיו אין עושין לצרכי אלא בני וכו'.</b> והוא מבראשית רבה (עג, ח). וקשה, הנה ראובן הבכור עדיין קטן הוא, בן ד' או ה' או בן ז' שנים, ר' למעלה (יד), ובדומה לרבקה בת השלוש (כה, כ), אך לגבי בנים זה קשה יותר, ובמיוחד לגבי בני יעקב שישב י"ד שנים בישיבתם של שם ועבר... (פ' ויצא תשנ"ג) ור' רא"ם שאף שהיו עדיין צעירים לימים, אינו דומה כוחם של דורות ראשונים לכוחם של דורות אחרונים. ור' רמב"ן על אתר.
		מ"מ, לפי רש"י "גם" הוא לעומת הבנים, ולפי העמק דבר "גם" לעומת לבן. <small>(פ' ויצא תשנ"ח)</small>
	@22לא	<b>"מה אתן לך... לא תתן לי מאומה".</b> דומה שלבן רוצה להבטיח את המשך עבודתו של יעקב על־ידי מתנה חד־פעמית, אך יעקב שונא מתנות והוא מעדיף שכר־עבודה מוסכם. <small>(פ' ויצא תשמ"ח)</small>
		גם יתכן שיעקב מבקש למנוע מתן־שכר בכסף או בטובין על־ידי הצעתו - הוא עצמו יסיר, במוסכם, סוג מסוים של צאן, ולא יהיה עוד הקושי הפסיכולוגי של מתן־שכר. <small>(פ' ויצא תשנ"ז)</small>
		ור' מה שכתבתי להלן (לא, א). <small>(פ' ויצא תש"ס)</small>
	@22לב	<b>רש"י ד"ה והיה שכרי, אותן שיולדו מכאן ולהבא נקודים וכו'.</b> וכן הוא אצל רשב"ם. וצריך לומר שאין זה ברור ביותר באשר להסכם־שכר, ובוודאי לא בהסכם־שכר עם רמאי שכבר הוכיח רמאותו. ואולי כבר הגיע יעקב אבינו ע"ה למסקנה שאין כל בטחון אף בניסוח ברור ביותר, וכפי שכבר הוכח לו למעלה (כט, יח ד"ה ברחל בתך הקטנה). <small>(פ' ויצא תשנ"ו)</small>
	@22לג	<b>רש"י ד"ה וענתה בי וגו', ...שלא תמצא בעדרי כי אם נקודים וטלואים וכו'.</b> וקשה לי איזו הוכחה היא זו, והרי למעלה (ל, ד"ה גם אנכי לביתי) משמע לפי רש"י שכבר היו לו צאן ממלאכת בניו שהיא שלו, ומן הסתם היו ביניהן גם לבנות. ועוד, להלן (מג, ד"ה ושפחות ועבדים) אומר רש"י - מוכר צאנו בדמים יקרים וקונה לו כל אלה. וכיצד יוכיח שלא בדמי צאן לבנות קנה אותם? ולמה הוא אומר, לפי המשך דברי רש"י כאן: כל שתמצא בהן שאינו נקוד... בידוע שגנבתיו לך, ובגניבה הוא שרוי אצלי? <small>(פ' ויצא תשמ"ח)</small>
	@22לז	<b>"ויקח לו יעקב מקל לבנה לח" וגו'.</b> לא ברור לי, אם יעקב עשה דבר זה בגלוי, "ברהטים בשקתות המים" (לח), כלו' לעין כל, או שמא עשה כן בסתר, וכפי שהוא מספר עניין זה לנשותיו (לא, ט-יב). <small>(פ' ויצא תשמ"ח)</small>
	@22לח	<b>"...ברהטים בשקתות המים".</b> למעלה (כד, כ ד"ה השקת) מבאר רש"י: אבן חלולה ששותים בה הגמלים. כאן אינו חוזר לבאר "שקתות" אך מבאר "ברהטים, במרוצות המים, בבריכות העשויות בארץ להשקות שם הצאן". (פ' ויצא תשס"ד) ור' משכיל לדוד בספר שמות (ב, טז) ש"רהטים" הם ברכות העשויות בארץ לעומת "שקתות" שהן אבנים חלולות ששותים בהן הגמלים ואינן עשויות בארץ.
		<b>רש"י ד"ה ויחמנה, הבהמה רואה את המקלות... והזכר רובעה, ויולדת כיוצא בו. ע"כ.</b> ולא ידעתי, לשם מה הוסיף את הסיפא, והרי היא גורעת, שכן גם הזכרים היו כולם חד־גוניים, מכיוון שלבן הסיר את כל הנקודים וכיו"ב. ומאד קשה לומר ש"כיוצא בו" מוסב על המקלות. (פ' ויצא תשנ"ד) ור' ר"ע ספורנו שכן הבין שהכוונה לצורת המקלות והוסיף כי הציור בכח המדמה בעת הריון פועל על הרוב בנולד דמות דבר המצויר.
		<b>שם. ...ר' הושעיא אומר, המים נעשין זרע במעיהן וכו'.</b> וקשה לי, לשם מה מביא רש"י מדרש זה (בראשית רבה עג, י), והרי כבר ביאר את הדבר באורח פשוט, ר' למעלה, ור' גם להלן (פס' מ) שם רש"י מסביר את הדברים בדרך פשוטה. והבאת מדרש זו היא פריט נוסף ברשימה הארוכה של מדרשים מן המופלא שרש"י מביא, לעתים לכאורה ללא הכרח. (פ' ויצא תש"ן, תשנ"ו) ור' יפה תואר שכך משמע מפשטות לשון הכתוב שהשתיה עצמה חממתם, ונתעברו מן המים.
	@22מ	<b>רש"י ד"ה והכבשים הפריד יעקב, ...ואל כל חום שמצא בצאן לבן. ע"כ.</b> והרי את אלה סילק לבן מיד עם קביעת ההסכם (פס' לב). וצ"ע. (פ' ויצא תשנ"ח) ור' רא"ם שהחום בכבשים הפריד לבן אבל חום בעזים לא הסיר מפני שלא היה שכרו.
	@22מג	<b>רש"י ד"ה צאן רבות, פרות ורבות משאר צאן. ע"כ.</b> ור' שפתי חכמים (אות ה) בשם רא"ם, כלו' רבות לשון פועל, וכנראה אומר כן בשל ההקבלה ל"פרות". ברם, דומה שאם אכן כך הפירוש, היתה הרי"ש צריכה להיות קמוצה.
		ועוד, דומה שלא מצינו הפועל רב אלא במשמע להיות רב, ולא: להתרבות, כמפורש כאן, אלא, אולי להלן (שמות א, י) "פן ירבה", וגם שם זה רחוק למדי. ובאמת אין הכרח רב לפרש כרש"י ובהחלט אפשר להבין "רבות" כתואר ל"צאן". <small>(פ' ויצא תשמ"ו, תשנ"א, תשנ"ג, תשנ"ט)</small>
		וראה הערת "דבק טוב", מובא בתורת חיים (הע' 13): יותר משאר צאן, ולכאורה רצונו לבאר דברי רש"י כפשוטו של מקרא - צאן רבות - משם שהן פרות ורבות יותר משאר הצאן. והכל אתי שפיר. <small>(פ' ויצא תשס"ד)</small>
@11לא	@22א	<b>"וישמע את דברי בני לבן לאמר" וגו'.</b> ר' דברי רש"י למעלה (ל, כז ד"ה נחשתי) שבני לבן נולדו רק אחר בוא יעקב לפדן־ארם. ואף כי ידעו שהיו מוסרים קורות המשפחה מדור לדור, מסתבר שלא הירבו למסור על מצבים עגומים כמו דלות באמצעים, ועינינו הרואות שכן הדבר עד היום הזה. ור' בהקשר זה גם האמור למעלה (ל, ל).
		ונראה שיעקב היטיב להכיר את נפשו של לבן שאינו אוהב לתת, ועל כן אמר לו "לא תתן לי מאומה" (ל, לא), דהיינו איכשהו הדברים יסתדרו.
		ובדברי הבנים "לקח יעקב את כל אשר לאבינו, ומאשר לאבינו עשה" וגו' יש לא רק הגזמה הנובעת מקנאה, אלא יש גם משום סתירה מיניה וביה, כי אם עשה את כל מה שיש לו "מאשר לאבינו", בהכרח שלא לקח "את כל אשר לאבינו", אך כזו היא דרכן של קנאה ושנאה שאין ההגיון שולט בהן, ואם ידעו משהו על מצב המשפחה קודם בוא אליה יעקב, לא רצו לדעת, ובטעונם יש צליל אנטישמי שנשמע במשך דורות, עד היום הזה ממש. <small>(פ' ויצא תשמ"ח, תשמ"ט, תש"ן, תשנ"ו, תשנ"ט)</small>
		...לקח יעקב את כל אשר לאבינו, ומאשר לאבינו עשה את כל הכבד הזה. השוה למעלה (כו, טז) "כי עצמת ממנו" - "ממנו", המ"ם מ"ם־המוצא. המוטיב הוא ישן נושן ובשימוש רב גם היום. <small>(פ' ויצא תש"ס)</small>
		כאן יש שתי סיבות לעזיבת יעקב את לבן - ראותו שנאת גיסיו (הצעירים מאד) שבפס' א, ודיבורו ית' אליו שבפס' ג. ואין כאן כל רמז לסיבה השלישית - הופעתה של דבורה בשליחותה של רבקה, כדברי רש"י להלן (לה, ח). <small>(פ' וישלח תשמ"ט)</small>
		ומ"מ יש כאן משום סיבתיות כפולה, ואולי אף משולשת. <small>(פ' ויצא תשנ"ו)</small>
	@22ב	<b>"וירא יעקב את פני לבן, והנה איננו עמו" וגו'.</b> התיבה פנים באה בלשון רבים, ופירוש פסוקנו הוא אפוא - יעקב ראה - הכיר בפניו של לבן שהוא אינו עוד עמו כמו קודם. וכן גם בפס' ה, "ראה אנכי את פני אביכן כי איננו אלי" וגו', כלו' בפניו אני מכיר... <small>(פ' ויצא תשמ"ח)</small>
		ונראה שדברי הבנים רק הגבירו את יחסו השלילי של לבן אל יעקב. <small>(פ' ויצא תש"ן)</small>
	@22ג	<b>"ויאמר ה' אל יעקב שוב אל ארץ אבותיך" וגו'.</b> זוהי הנבואה שיעקב מספר לרחל ולאה (פס' יא-יג) "ויאמר אלי מלאך האלהים בחלום יעקב" וגו'. <small>(פ' ויצא תשס"ב)</small>
		<b>רש"י ד"ה שוב אל ארץ אבתיך, ...אבל בעודך מחובר לטמא, אי אשפר להשרות שכינתי עליך. ע"כ.</b> הציון לבראשית רבה (עד, א) שגוי, וצריך לומר תנחומא (פ' ויצא י). ומ"מ קשה על רש"י - וגם על הדרשן, למה הוא תולה את אי־השרית השכינה בחיבור עם לבן ולא בשהייה בחו"ל (פ' ויצא תשמ"ח) ועיין מגילה יד ע"א שקודם שהוכשרה ארץ־ישראל היתה השכינה שורה אף בחוץ־לארץ. ובמועד קטן כה ע"א שכיון שכבר שרתה על הנביא רוח הקודש בארץ־ישראל, שורה עליו גם בחוץ־לארץ. וריה"ל בספר הכוזרי (מאמר שני פיסקא יד) כתב: כל מי שנתנבא, לא נתנבא כי אם בה או בעבורה.
		וקשה מזה הוא שעצם דיבור זה הרי אף הוא השרית השכינה. (פ' ויצא תשמ"ט) ור' נחלת יעקב שלא השרה ה' שכינתו שם בקביעות, אבל באקראי הרי דיבר עמו עתה.
	@22ד	<b>"וישלח יעקב ויקרא לרחל וללאה, השדה אל צאנו".</b> לכאורה לא היה יעקב צריך לשיכנוע הסודי המיגע הזה, שהרי "הכל מעלין לארץ ישראל" (כתובות פי"ג, מ"יא). ושמא לימדתנו תורה דרך ארץ שאין לממש זכות בלא לנסות לשכנע תחילה. <small>(פ' ויצא תשמ"ז)</small>
		<b>"...אל צאנו".</b> כלומר כבר הפסיק יעקב לעבוד בשביל לבן ועוסק רק בשלו, מעין "חופשת הסתגלות", כה בטוח היה בהסכמתן של נשיו לברוח עמו לא"י. ואולי גם הסתמך על המשנה הנ"ל. <small>(פ' ויצא תשנ"ד)</small>
	@22ו	<b>"ואתנה ידעתן, כי בכל כחי" וגו'. "ואביכן התל בי" וגו'.</b> לכאורה אין סיבה שלא להסב את "ואתנה ידעתן" גם על "ואביכן התל בי" וגו', כלומר יעקב, שיתף את נשיו בדרגות הפרנסה וכל הכרוך בהן, ולא כמקובל לחשוב. <small>(פ' ויצא תש"ס)</small>
	@22ז	<b>רש"י ד"ה עשרת מנים, אין מונים פחות מעשרה. ע"כ</b>. ור' שפתי חכמים (אות ט), כלו' מאה. ואולם באונקלוס מתרגם בפשטות - "זמנין", וכן להלן (פס' מא). ורש"י אינו אומר שם כלום. <small>(פ' ויצא תשנ"ט)</small>
	@22י	<b>רש"י ד"ה והנה העתודים, ...היו המלאכים מביאים אותם מעדר המסור ביד בני לבן וכו'.</b> והוא מדרש (בראשית רבה עג, י). ושוב לא ידעתי, לא רק לשם מה דורש הדרשן כך, אלא לשם מה רש"י הפשטן מביא דבר זה אחר שהסביר בעצמו (למעלה ל, מ) דרך טבעית להשגת אותה המטרה. <small>(פ' ויצא תשנ"ו)</small>
		אלא שרש"י מבקש להסביר, מנין היו עקודים אלה שבחלום. <small>(פ' ויצא תשנ"ח)</small>
		<b>רש"י ד"ה וברדים, ...ואין לי להביא עד מן המקרא. ע"כ.</b> אמנם אח יש לה למעלה זו במקרא, ראה זכריה (ו, ג) "סוסים ברדים אמצים", כך הראני ר' יהודה גרינשפן שליט"א, אך השבותי לו שרש"י מדייק בלשונו - עד אין לו, אף כי אח ישנו. (פ' ויצא תשס"ד) ור' ספר הזכרון.
	@22יג	<b>רש"י ד"ה משחת שם, לשון רבוי לגדולה כשנמשח למלכות וכו'.</b> ולא הבינותי מיהו נושאה של משיחה זו, והרי בריש הפרשה מדובר במשיחת אבן, ולא איש למלכות! (פ' ויצא תשנ"ו) בדפו"ר איתא: כנמשח למלכות.
	@22יח	<b>רש"י ד"ה מקנה קנינו, מה שקנה מצאנו וכו'.</b> נראה שרש"י בא לפרש את חזרת הכתוב על מה שנאמר ברישא "את כל מקנהו ואת כל רכושו אשר רכש". ולפי זה צריך לומר שהפועל רכ"ש אינו קניין במובן המצומצם, אלא כאן הכוונה למה שקיבל תמורת עבודתו אצל לבן. ואולם זה קצת קשה, שהרי לא שמענו שיקבל דבר אחר מאשר צאן מסוג מסוים, דהיינו "מקנהו", ומה בא אפוא "את כל רכשו" לרבות. (פ' ויצא תשמ"ט) ור' מלכה של תורה ש"וינהג את כל מקנהו" - זה צאנו, "ואת כל רכושו אשר רכש" - אלו עבדים ושפחות. ואיך רכשם? "מקנה קנינו אשר רכש בפדן ארם" - קנאם בצאנו שרכש בשכר עבודתו בפדן ארם.
	@22יט	<b>רש"י ד"ה ותגנב רחל את התרפים, להפריש את אביה מע"ז נתכוונה (בראשית רבה עד, ה).</b> ובזוהר מוער: אף־על־גב שרחל עשתה זאת לעקור ע"ז מאת אביה, נענשה על זה שלא זכתה לגדל את בנימין, ולא התקיימה אתו אפילו שעה אחת - מפני צער אביה, ואע"ג שנתכוונה לטובה (זוהר ח"א קסד:). <small>(פ' וישלח תשנ"ב)</small>
		ודברי רשב"ם על אתר: שלא יגידו ויודיעו ללבן כי רוצה יעקב לברוח וכו', קשים לענ"ד, שהרי יש בהם משום הכרה בכוחם! וראה דברי דעת זקנים: "לכך גנבה אותם שלא יגידו ללבן כי ברח יעקב [וזה כמו רשב"ם, אך מוסיף שם], אם כן נתכוונה לעקור ע"ז מבית אביה" [וזה כדברי רש"י], אך לא מובן לי, כיצד זה מוכח. אדרבה, יש בזה משום הודאה בכוחם, כנ"ל. <small>(פ' ויצא תשנ"ו)</small>
	@22כב	<b>רש"י ד"ה ביום השלישי, שהרי דרך שלשת ימים היה ביניהם. ע"כ.</b> דברי רש"י חוזרים אל האמור למעלה (ל, לו) "וישם דרך שלשת ימים בינו ובין יעקב". <small>(פ' ויצא תשנ"ט)</small>
	@22כג	<b>רש"י ד"ה דרך שבעת ימים, כל אותן ג' ימים שהלך המגיד להגיד ללבן, הלך יעקב לדרכו, נמצא יעקב רחוק מלבן ששה ימים, ובשביעי השיגו לבן. למדנו שכל מה שהלך יעקב וכו'.</b> והנה קצת קשה שאכן מבחין רש"י בין קצב הליכתו של יעקב לרגל הטף וכל המחנה ולבין הליכת לבן ואחיו־בניו־חיליו, אבל אינו עושה כן באשר לקצב הליכת המגיד שיצא לכאורה מיד עם הסתלקות יעקב, והוא לבדו, ולבין הליכת לבן עם הצאן (ההליכה המוזכרת למעלה ל, לו), אלא מה הוא ג' ימים, ואף הוא ג' ימים.
		ועוד קצת קשה, כיצד זה שלא היתה לו ליעקב קפיצת הדרך בדרכו ארצה כפי שהיתה לו בדרכו לחרנה. והרי אין לומר שקפיצת הדרך היא רק לבודד, שהרי גם לעבד אברהם קפצה הדרך, והוא עם י' גמלים ועבדים (ר' סנהדרין צה ע"א). <small>(פ' ויצא תשנ"ג, תשנ"ד, תשנ"ט)</small>
		ור' מה שכתבתי למעלה (כד, מב). <small>(פ' ויצא תשנ"ט)</small>
		<b>רש"י ד"ה את אחיו, קרוביו. ע"כ.</b> ואלו להלן (מו) אצל יעקב מפרש "לאחיו, הם בניו שהיו לו אחים" וכו'. ולפי זה צריך לומר שרש"י אמנם סובר, שהמלה "אחיו" היא יחסית. אצל לבן הוא מניח שהשאיר את בניו עם צאנו ולקח עמו קרובי־משפחה, ומכיוון שאצל יעקב אין קרובי־משפחה מלבד הבנים, הוא מפרש - בנים, ובשום פנים אינו מפרש אחיו - מלוויו, עבדיו וכדו'. ור' להלן (נד) שפתי חכמים (אות כ). <small>(פ' ויצא תשמ"ט)</small>
		אתמול עשיתי עם אסף שי' חשבון (רופף) לפיו מופיע תיבת "אח" למעלה מי' פעמים בפרשה - במשמעים שונים (בנים, קרובים, מלווים). <small>(פ' ויצא תשנ"ז)</small>
	@22כד	<b>"...השמר לך פן תדבר עם יעקב מטוב עד רע".</b> והנה כבר בפס' כו מדבר לבן ליעקב "מה עשית ותגנב את לבבי" וגו', ומאד קשה לומר שכל הדיבור הזה - עד פס' ל - לא יכלל באיסור זה. וצ"ע. <small>(פ' ויצא תשס"ב)</small>
		ושמא יש להבחין בין לשון דיבור שהוא קשה, ולבין לשון אמור שהוא קל, כידוע? (פ' ויצא תשס"ד) ור' משכיל לדוד שאכן לבן לא שמר את דבר ה'. ור' דברי דוד שהציווי ללבן היה שלא ישכנע את יעקב לשוב אליו, לא בדרך רעה ולא בדרך טובה, ולפי זה קיים לבן את דבר ה'.
	@22כה	ויעקב... בהר - ולבן... בהר הגלעד. קשה לי, מהו לשון "בהר" בה"א הידיעה, ולמה כאן נשאר בלא כינוי מזהה, ואלו אצל לבן נאמר "בהר הגלעד". <small>(פ' ויצא תשמ"ט)</small>
		ועוד: אצל יעקב נאמר "תקע את אהלו בהר", ואלו אצל לבן - "תקע את אחיו בהר גלעד", והרי אין תקיעה זו כתקיעה זו. (פ' ויצא תשנ"ד) ור' ראב"ע ורד"ק על אתר שתקע לבן את אהלו עם אחיו גם כן בהר הגלעד.
		ואולי לבן אינו צריך לאהלים, שהרי בא עם גברים מבוגרים בלבד. (פ' ויצא תשנ"ו) ומעין זה בהעמק דבר.
	@22כט	...ואלהי אביכם. כלו' אלהיו של גיסו - יצחק, ולשון הרבים מוסב על יעקב ובניו וגם על עבדיו שמן הסתם התגיירו. <small>(פ' ויצא תשנ"ח)</small>
	@22לב	<b>רש"י ד"ה לא יחיה, ומאותה קללה מתה רחל בדרך (בראשית רבה עד, ט). ע"כ.</b> והנה להלן (מד, ט) כאשר אחי יוסף אומרים "אשר ימצא אתו מעבדיך ומת" אין רש"י אומר מאומה, ובדין הוא, שהרי שם באמת לא התרחש שום אסון בעקבות אמירה בלתי זהירה זו. ואמנם יש לשאול, כיצד זה לא נזהרו אחי יוסף על נוסחת שבועה זו, והרי מן הסתם ידעו את קורות בית אבא, לרבות סיבת מותה המוקדם של רחל, ויש עוד שאלות כאלה של חזרה על מעשים או אמרות שליליים בס' בראשית, ולפי שעה לא מצאתי להן תשובה.
		ובאשר לשני הפס' הנ"ל ר' "אור החיים" הק' המעיר בשניהם, שהדברים נאמרו על־פי דין בני נוח, המחייב גנב במיתה. ור' גם "העמק דבר", לפיו אמר יעקב כן משום חשש, שמי שלקח את התרפים מבקש לעבוד אותם, ועל כן "לא יחיה". וממילא יש בזה משום תשובה לשאלתי, למה לא למדו בני יעקב מכאן להיזהר בלשונם, שכן אין הדברים דומים - כאן ע"ז ושם סתם גניבה. <small>(פ' ויצא תשמ"ד, תשנ"ד, תשנ"ז, תשנ"ט)</small>
	@22לג	<b>רש"י ד"ה ויבא באהל רחל, כשיצא מאהל לאה, חזר לו לאהל רחל וכו'.</b> כל זה מאד יפה, אך קצת קשה, למה מדבר כאן הכתוב באהל רחל בעוד שקודם לכן, בריש הפס', נקרא אהלה של רחל - אהל יעקב, וראה דברי רש"י שם. <small>(פ' ויצא תשנ"א)</small>
	@22לה	<b>"כי דרך נשים לי".</b> ואמנו רחל לא שקרה, ראה דברי רבי עקיבא (שבת פב ע"א) "מנין לעבודה זרה שמטמאה במשא כנדה? שנאמר (ישעיה ל, כב) "תזרם כמו דוה צא תאמר לו - מה הנדה מטמאה במשא, אף ע"ז מטמאה במשא" מפי ר' יהודה גרינשפן שי' בשם בנו. <small>(פ' וישלח תשס"ב)</small>
	@22לח	<b>רש"י ד"ה ואילי צאנך,</b> (בבא קמא סה ע"ב) <b>מכאן אמרו, איל בן יומו קרוי איל, שאם לא כן, מה שבחו - אילים לא אכל אבל כבשים אכל? אם כן, גזלן הוא. ע"כ.</b> כלו' אפילו אילים בני יומם לא אכל. ולענ"ד יש כאן "אפילו" נוסף - לא רק מן הנקבות לא אכל, שיש עניין לגדלן בשל חלבן, אלא אפילו מן הזכרים לא אכל. <small>(פ' ויצא תשמ"ח)</small>
	@22לט	<b>רש"י ד"ה אנכי אחטנה.</b> צ"ע מהו ההבדל בין פרש"י ולבין תרגום אונקלוס, ולמה יש כאן שני ד"ה. (פ' ויצא תשמ"ט) ובדפו"ר הדיבור השני אינו.
	@22מא	<b>רש"י ד"ה ותחלף את משכרתי, היית משנה תנאי שבינינו, מנקוד לטלוא וכו'</b>. ואולם מן הכתוב למעלה (ל, לב) - "הסר משם כל שה נקד וטלוא וכל שה חום" וגו' - לא משמע שינוי תנאי זה שרש"י מונה כאן. ואמנם, קשה למצוא עקבות של רמאות בפשוטם של מקראות אלה. וצ"ע. (פ' ויצא תשמ"ח) וביוסף הלל הביא גירסת דפו"ר: מנקוד לטלוא לעקודים לברודים. והוסיף שכך נראה יותר, שהרי גם העקודים לא היו מן התנאי הראשון, אלא זהו אחד מהשינויים שהחליף לבן.
	@22מב	<b>רש"י ד"ה ופחד יצחק, לא רצה לומר א־להי יצחק, שאין הקב"ה מיחד שמו על הצדיקים בחייהם. ואע"פ שאמר לו בצאתו מבאר־שבע "אני ה' אלהי אברהם אביך, ואלהי יצחק", בשביל שכהו עיניו, והרי הוא כמת, יעקב נתיירא לומר ואלהי ואמר ופחד. ע"כ.</b> וזה שהכלל "אין הקב"ה מיחד שמו" וכו' חל גם עליו ית' ומכח ק"ו על יצוריו, הוא לכאורה משום שקבעו עקב טבעו של האדם ("אל תאמין בעצמך עד יום מותך"). וזה שלהלן (לב, י) יעקב אמנם אומר "ואלהי אבי יצחק", ראה שפתי חכמים (אות ה), שזה כציטוט דבריו ית', אינו משכנע מאד, כי למה יהא מותר לו ליעקב לאמר מה שהקב"ה עצמו יכול לומר רק בתירוץ. <small>(פ' וישלח תשמ"ט)</small>
		וראה שם (לב, ח) דברי בעלי התוספות שיעקב הסיק על מות אביו יצחק מן העובדה שעשו בא להורגו, בעבור ימי אבל אביו. <small>(פ' ויצא תשנ"א)</small>
		<b>רש"י ד"ה ויוכח, לשון תוכחה הוא, ולא לשון הוכחה. ע"כ.</b> ור' רמב"ן על אתר החולק על רש"י בזה. ותמיהני למה אין רש"י מוכיח את דבריו, שהרי בוודאי תיבת "אמש" שבכאן חוזרת אל מראה ה' ללבן בחלום הלילה הקודם, כלו' אמש, כאמור למעלה (כד), ועליו ידע יעקב מדברי לבן עצמו (כט), ובמראה זה לא היה משום הוכחה אלא משום תוכחה. וממילא דבר זה קשה על רמב"ן. <small>(פ' ויצא תשמ"ח)</small>
	@22מד	<b>רש"י ד"ה והיה לעד, הקדוש ברוך הוא. ע"כ.</b> כלו' לבן הוא שמעיד את הקב"ה. ובצדק מעיר בעל שפתי חכמים (אות ו) "הואיל וכתיב סתמא" וכו'. וכמו כן מדבר לבן על הקב"ה כעד גם בפס' נ - "ראה אלהים עד ביני ובינך", אך בפס' מח ונב הוא מדבר על הגל כעד. והנה יעקב אבינו ע"ה אינו מזכיר את ה' כלל, אבל מסכים לעדות הגל - "גלעד" (פס' מז), והדברים קצת תמוהים. <small>(פ' ויצא תשנ"ט)</small>
		ורמב"ן חולק על רש"י, מן הסתם משום שבפסוקנו וגם בקודם לא הוזכר הקב"ה, אך אמנם קשה עליו הערת שפתי חכמים שאם העד הוא הברית שכורתה זה עתה, היה צ"ל והיתה. <small>(פ' ויצא תש"ס)</small>
	@22מה	<b>"ויקח יעקב אבן, וירימה מצבה".</b> התיאור מזכיר את האמור למעלה (כט, י) "ויגש יעקב ויגל את האבן" וגו', שהרי אבן מצבה בהכרח גדולה היא, והוא לקחה לבד. ומעניין שלבן מייחס הקמתה של המצבה לעצמו (נא) - "המצבה אשר יריתי". <small>(פ' ויצא תשמ"ח)</small>
		ואכן, כך דרכו של לבן, ר' למעלה (מג) "הבנות בנותי והבנים בני" וכן גם (ל, לב) "אעבר בכל צאנך היום" (יעקב) לעומת (לה) "ויסר (לבן) ביום ההוא".
		ואולם ר' רש"ר הירש הלמד מכאן שגם לבן הקים מצבה ולא ידעתי, אם די בפס' זה לומר כך. (פ' ויצא תשמ"ט) ור' רד"ק לפס' נא שכתב: ואמר אשר יריתי, אף־על־פי שיעקב הקים המצבה והוא אמר לעשות הגל, כיון שלבן אמר ליעקב לכה ונכרתה ברית (מד) ויעקב עשה על־פי דבריו, הרי הוא כאילו ירה אבני הגל והמצבה.
	@22מו	<b>רש"י ד"ה לאחיו, הם בניו... נגשים אליו לצרה ולמלחמה. ע"כ.</b> וקשה, שהרי עדיין קטנים היו. <small>(פ' ויצא תשנ"ו)</small>
		<b>"ויאכלו שם על הגל".</b> צ"ע מה בין אכילה זו והאכילה דלהלן (נד) "לאכל לחם, ויאכלו לחם". (פ' ויצא תשמ"ח) ור' רמב"ן על אתר שפרש את הכתוב על שם העתיד, כדי לאכול שם על הגל.
	@22מט	<b>"והמצפה אשר אמר יצף ה' ביני ובינך".</b> ממקום המצבה הזו, בראש ההר, יהיה ה' צופה ומביט, ויעניש את החוטא העובר על דברי הברית שבינינו. <small>(פ' ויצא תשמ"ט)</small>
	@22נ	<b>"אם תענה את בנתי".</b> דאגתו הפתאומית של לבן לבנותיו קצת צבועה, דאגה שבכל עשרים שנות נשואיהן לא מצאה כל ביטוי במקרא. הוא לא שותף לא לשמחת הולדת הבנים, לא לעצב על עקרות רחל ולפתרון - נישואי יעקב עם השפחות, ואלו עתה הוא מתעורר. <small>(פ' ויצא תשמ"ח)</small>
		ואלו למעלה (פס' יד-טו) משתמע מדברי רחל ולאה כאלו אין כל התיחסות אליהן מאז הנישואין. <small>(פ' ויצא תשנ"ב)</small>
		<b>"ואם תקח נשים על בנתי"</b> - ולא ברור לי מכוח מה יבוא עתה לאסור על יעקב להוסיף נשים. אלו היתנה כך בשעת הנישואין - ניחא, אך עתה? <small>(פ' ויצא תשמ"ב)</small>
	@22נב	<b>רש"י ד"ה אם אני, הרי אם משמש בלשון אשר וכו'.</b> ר' אצל נחמה ליבוביץ' ומשה ארנד, בספרם "פירוש רש"י לתורה - עיונים בשיטתו" עמ' 197! <small>(פ' ויצא תשנ"א)</small>
	@22נג	<b>רש"י ד"ה אלהי אביהם, חול. ע"כ.</b> ד"ה זה הוא המשך שני הדיבורים הקודמים, שבהם רש"י אומר ששם אחד הוא קודש ואחד חול. ומכיוון שתיבת "אביהם" מוסבת על אברהם ונחור, קשה למה תיבת "אלהי" תהא חול, כלו' צדו של נחור יגבור. (פ' ויצא תשמ"ח) ור' באר יצחק ש"אלהי אביהם" אין הכוונה "אלהי אברהם ונחור", כי אין מסתבר שהתורה תכלול קודש בחול. על כרחך הכוונה ל"אלהי אביהם של אברהם ונחור" הלוא הוא תרח, וכיון שהיה עובד עבודה־זרה עד סוף ימיו, הרי ששם זה הוא חול.
		וראוי לבדוק להלכה. (פ' ויצא תשנ"א) ור' קסת הסופר חלק ב' על פסוקנו ששֵם זה נשאר בספק ובחלק א' סי' י אות ז כתב שבמקום ספק צריכין לקדש על תנאי דהיינו שיאמר הנני כותב לשם קדושת השם אם הוא קדוש.
		ועתה קשה לי, מדוע לבן חוזר אל דור הזקנים, ולא אל יצחק ואל בתואל, והרי אין להניח שידע את דברי המדרש לפס' מב ומשכ"ש. (פס' ויצא תשס"ה) ור' רד"ק שהזכיר לבן רק את אברהם ונחור לפי שהם היו נודעים ומפורסמים בגדולה.
	@22נד	<b>רש"י ד"ה לאחיו, לאוהביו שעם לבן. ע"כ.</b> ור' שפתי חכמים (אות י) ודבריו יפים. ועתה אמר לי על זה שכני ר' יהודה גרינשפן שי' בשם אחד האדמורי"ם, כי לשם ליקוט אבנים (פס' מו) צריך בנים, ואלו לשם השתתפות בסעודה באים גם אוהבים מבית לבן.
		אך תמיהני, למה אין בעל שפתי חכמים מעלה גם את דברי רש"י למעלה (פס' כג) - "את אחיו, קרביו" והרי כך היה יכול לפרש גם כאן, או להיפך, יפרש גם שם כמו כאן. (פ' ויצא תשנ"א, תשנ"ט) ור' ספר הזכרון שכאן אין סברא לפרש שאחיו אלו בניו, כי למה יעשה יעקב זבח ומשתה לבניו בשעת כריתת ברית עם לבן.
@11לב	@22א	<b>"...וישכם לבן בבקר... ויברך אתהם" וגו'.</b> למעלה (כד, ס) ברכו את רבקה - אחיה לבן ואמה - ושם פרט הכתוב את הברכה, וכאן לא פרט. מכל מקום נראה שברכת הבנים, לפחות בעת פרדה, היתה דבר מקובל. (פ' ויצא תשס"ד) ור' דעת מקרא.
	@22ב	<b>"...ויפגעו בו מלאכי אלהים".</b> חיתום פרשת ויצא כפתיחתה - מפגשי יעקב עם מלאכי אלהים, אלא שלמעלה המלאכים עולים ויורדים ואלו עתה הם ע"ג הקרקע, שתי הקבוצות, גם מלאכי א"י וגם מלאכי חו"ל. וצ"ע מה משמע השוני שבתמונות אלה. <small>(פ' ויצא תשנ"א)</small>
	@22ג	<b>רש"י ד"ה מחנים.</b> ר' מה שכתבתי למעלה (כח, יב). <small>(פ' ויצא תשס"א)</small>
		וראה רמב"ן השואל כאן מעין מה ששאלתי למעלה, אך למעלה אינו מעיר כלום בנדון, והרי שם השאלה חריפה הרבה יותר. <small>(פ' וישלח תשס"א, בשבת חזנות במלון רנסנס בירושלם)</small>
	@22ד	<b>רש"י ד"ה וישלח יעקב מלאכים, מלאכים ממש. ע"כ.</b> וראה שפתי חכמים (אות א) שמפרש "לפניו" כמו: דלעיל, הנ"ל, כלו' המלאכים המוזכרים בסוף פ' ויצא. וראה "אור החיים" הק', למה שלח מלאכי עליון ולא בני אדם. אך אם מלאכי שמים שלח, למה פחד, כנא' "ויירא יעקב מאד" (פס' ח), כלום חשש שעשו יגבר על מלאכים ממש? והרי דווקא לפי פשוטו - מלאכים־שליחים - הכל שפיר. <small>(פ' וישלח תש"ס)</small>
		וגם במדרש (בראשית רבה עה, ד) פירש "מלאכים ממש", ובא להדגיש את הקשר לסוף הפרשה הקודמת, שם נאמר במפורש "מלאכי אלהים" ובא כאן לומר שכאלה או מאלה שלח. אף ייתכן שרש"י מסיק על טיבם של מלאכים אלה מן המהירות שבה הלכו אל עשו ושבו בלי פגע. <small>(פ' וישלח תשס"ב)</small>
		<b>"...אל עשו אחיו".</b> להלן (פס' ז) מבאר רש"י את הביטוי "אל אחיך" שבפי המלאכים, ולהלן (יב) - את הביטוי "מיד אחי מיד עשו" שבפי יעקב עצמו, ואלו כאן כשזה ביטוי הכתוב ולכאורה דורש יותר תשומת־לב, אין רש"י אומר מאומה. וצ"ע. (פ' וישלח תשנ"ו) ור' אמרי שפר שדרך הכתוב לאמר השם ואחר כך לתאר מי הוא כמו כאן, אבל להלן פתח בתואר ועל־כן יש לדרוש למה הזכיר גם את השם.
		<b>"...אל עשו אחיו, ארצה שעיר שדה אדום".</b> על עצם ישיבת עשו בשעיר ר' רמב"ן להלן (לו, ו), ולכאורה צריך לומר כאן אין מוקדם ומאוחר בתורה. אך לא מצאתי מי שיעיר על השאלה, כיצד זה ידע יעקב, אחרי היעדרות של כ"ב שנה שעשו עבר לשעיר. ועוד קשה שלפי האמור שם לא יצא עשו לשעיר אלא אחר שוב יעקב ארצה כנען. <small>(פ' וישב תשנ"ה, תשנ"ח, שאלתי ר' יהודה קיל בשעת עריכת הפרק לדעת מקרא בתשנ"ט)</small>
		וראה רמב"ן על אתר ור' דעת מקרא על אתר ולהלן (לו, ו) שיצא לאור זה עתה. ועל השאלה, כיצד ידע, צריך להניח שחדשות משפחתיות הועברו מזמן לזמן ע"י הלכים. <small>(פ' וישלח תשס"א)</small>
		באשר לידיעות משפחתיות, הרי באה דבורה מינקת רבקה אל יעקב (לה, ח), ומי כמוה ידע על אירועי המשפחה. <small>(פ' וישלח תשס"ה)</small>
	@22ו	<b>"ויהי לי שור וחמור צאן ועבד ושפחה".</b> אין יעקב מזכיר כאן גמל, אף כי היו לו גם כאלה, והראיה ששלח מהם מנחה לעשו וכן נזכר למעלה (ל, מג) "ויהי לו צאן רבות... וגמלים וחמורים". (פ' וישלח תשס"ד) ור' הע' 30 בדעת מקרא על אתר, שהחסירם יעקב במכוון, שהרי אלה משמשים גם במלחמה, ככתוב בישעיהו (כא, ז), ובמלחמת דוד בעמלקים נאמר (שמואל א' ל, יז) "ולא נמלט מהם איש כי־אם ארבע מאות איש־נער אשר רכבו על הגמלים וינסו".
	@22ט	<b>רש"י ד"ה המחנה האחת והכהו.</b> בין שמות העצם שהם לשון זכר וגם לשון נקבה אין רש"י מביא דווקא שמות סמוכים, כגון "אבן", אף כי גם הוא שייך לסוג זה - "והאבן הזאת... יהיה בית אלהים" (כח, כב), וכן "חצר" - "את קלעי החצר את עמדיו ואת אדניה" (שמות לה, יז), וודאי שאין בכגון דא אצל רש"י כל שיטה. ור' מש"כ בשמות (לה, יז). <small>(פ' ויצא תשנ"ה, תשנ"ט)</small>
		<b>רש"י ד"ה והיה המחנה הנשאר לפליטה, על כרחו, כי אלחם עמו, התקין עצמו לשלשה דברים וכו'.</b> מסתבר שיעקב אבינו ערך את שני מחנותיו קרובים זה לזה, שאם לא כן, לא יראה־ידע, אם אמנם עשו תוקף את המחנה האחר. וקשה לי, מה טעם ראה לרכז את כל משפחתו - נשיו ובניו - במחנה אחד, כאמור להלן (לג, ב), כי אז מה טעם יהיה בהצלחת המחנה האחר, אם עשו יתקוף את מחנה המשפחה. ור' פרק באסטרטגיה ומוסר אצל בעל שפתי חכמים (אות ט). אלא שאין בזה תשובה, והדבר קשה גם לפי רמב"ן שהכוונה ב"מלחמה" היא - בריחה. ובאשר לעצם הגדרה זו, מלחמה - בריחה, כלום יש כאן השפעת תנאי הזמן על המגדיר? ור' לעומת זאת דבריו בהמשך (לפס' ד).
		קושיה זו אינה קשה כלל, שהרי רש"י אומר בפירוש "כי אלחם עמו", כלו' אעשה כך שתחילה יתקל בי ובמחנה שלי, ובינתים יברח המחנה שבו נשיו ובניו. וכך גם משמע מדבריו להלן (לג, ג ד"ה עבר לפניהם) - "אמר, אם יבוא אותו רשע להלחם, ילחם בי תחלה". <small>(פ' וישלח תש"ס)</small>
		וזה שרש"י משנה את סדר ג' הדברים ממה שהם נקוטים בפסוקים, דהיינו ממלחמה, תפילה ודורון, לדורון, תפילה ומלחמה, נראה פשוט משום שזה הסדר ההגיוני של הדברים - עוד לפני התפילה צריך לעשות את הנדרש כדי לפתור את הבעיה בדרך־הארץ (והשוה מה שכתבתי למעלה כה, כא), אחר כך צריך להתפלל, ואלו מלחמה נשארת כפתרון אחרון, שהרי אם לשימה ראשון, אין עוד כל מקום לשתי הדרכים האחרות. <small>(פ' וישלח תשמ"ו, תשמ"ז, תש"ן, תשנ"ב, תשנ"ט)</small>
		השוה דברי רש"י למעלה (יח, כג ד"ה ויגש אברהם): לדבר קשות, ולפיוס ולתפילה. <small>(פ' וירא תש"ס)</small>
	@22י	<b>רש"י ד"ה ואלהי אבי יצחק.</b> ר' למעלה (לא, מב). ואמנם מדברי רש"י כאן משמע כדברי שפתי חכמים (אות ה) שם. <small>(פ' וישלח תשמ"ט)</small>
	@22יא	<b>"קטנתי מכל החסדים ומכל האמת".</b> שמעתי בשם אדמו"ר מסוים שתמה על דברי הגמ' (סוטה ה ע"א) "תלמיד חכם צריך שיהא בו אחד משמונה בשמינית (של גאוה)" - אם אמנם גאוה מידה מגונה כל כך, לא יתכן שת"ח יהא צריך ולוא שמינית שבשמינית ממנה. ושמעתי שלפי הגר"א הכוונה לפסוקנו שהוא הפס' השמיני שבפרשה השמינית. (פ' וישלח תשמ"ט) ר' פנינים משולחן הגר"א לפר' וישלח.
		ואלו בשם מהר"ץ חיות שמעתי שמידה זו (1/64) היא כדי שחלקו בגאוה של ת"ח יתבטל בששים. <small>(פ' וישלח תש"ן)</small>
		<b>רש"י ד"ה ומכל האמת, אמתת דבריך, ששמרת לי כל ההבטחות שהבטחתני. ע"כ.</b> ואונקלוס תרגם: ומכל טבון די עבדת (ומכל הטובות אשר עשית), ולא כן תרגום יונתן בן עוזיאל: מכל טבוון ומן כל קושטא די עבדת (מכל הטובות ומכל האמת). (פ' וישלח תשמ"ט) ובספר יין הטוב על התרגומים העיר: תרגם כך, כי לא רצה להגיד שמגיע לו במדת האמת, רק הזכיר חסדים וטובות.
	@22יד	<b>"וילן שם בלילה ההוא".</b> לכאורה לשון מיעוט, לא פחות מאשר למעלה (כח, יא) "וישכב במקום ההוא", אך כאן אין כל הערה־דרשה. וצ"ע. <small>(פ' וישלח תשס"ג)</small>
		רש"י ד"ה הבא בידו, ברשותו. וכן וכו'. ג' פירושים בד"ה זה ושלושתם קשים. הראשון, משום שבהקשר זה לא שייך לומר אחרת, וממילא המלה ברשותו - "מן הבא בידו" מיותרת, שהרי אין הוא יכול ליתן מנחה ממה שאין שלו. השני, הרי תוכן המנחה מפורש היטב בפסוקים הבאים ומה שייך לומר שונה מהם (ור' בעל הטורים כרש"י, אך ראה רמב"ן על אתר). והשלישי, עדין קשה לי מה שכבר שאלתי למעלה (כח, כב) - מה עשה במעשר זה, והרי אין למי ליתנו. וכלום יתן גם מעשר מחמורים ומגמלים? ופירושו של בעל "כלי יקר" יפה, אך מאולץ ביותר ורחוק מפשוטו של מקרא.
		ועוד קשה לי, שהרי לכאורה מן הבא בידו רוצה לומר - מה שנזדמן לידיו, וכפי שאנו מבינים לשון זה גם היום. אך כיצד תתיישב עם זה שליחת בעלי־חיים לפי חישוב מדוקדק באשר ליחס בין זכרים לנקבות, ראה רש"י בהמשך. <small>(פ' וישלח תש"ס)</small>
		ברור שהפירוש הראשון רוצה להדגיש, שאין המדובר ביד ממש, ואלו השני מנסה למצוא דרך לפרש יד ממש. השלישי הוא לכאורה סינתזה של שני הראשונים. <small>(פ' וישלח תשס"ג)</small>
		ודומה שכל הדרשות באות לענות על הקושי שבמלים "מן הבא בידו" - שמהן משתמע - במקרה, וזה בוודאי אינו, וכפי שמוכיחה המתנה המחושבת היטב, ראה רש"י פס' טו (ד"ה עזים מאתיים וגו'). <small>(פ' וישלח תשס"ו, מלון מרידיאן דוד, ים המלח)</small>
		רק עתה הגעתי למסקנה שכאשר רש"י מביא פירושים אחדים שכל אחד מהם קשה במשהו, כוונתו לרמוז לך לכלל "שבעים פנים לתורה", ואתה רשאי לברור לך בפירוש הנראה לך ביותר. בזה הוקלה לי תמיהתי על מהרש"ל שרגיל לפרט את הקושי שבכל אחד מכמה פירושים שרש"י מביא על קושי אחד. <small>(פ' וישלח תשס"ד)</small>
	@22טו	<b>"עזים מאתים ותישים עשרים" וכו'.</b> ראה ר"ע ספורנו שהכל היה להבטיח את פוריותו המרבית של העדר.
	@22טז	<b>"ועירם"</b>. הניקוד תמוה ביותר. וכך גם מנוקד "במנחת שי". <small>(פ' וישלח תשנ"ז)</small>
	@22יח	<b>רש"י ד"ה ולמי אלה לפניך, ואלה שלפניך - של מי הם? למי המנחה הזאת שלוחה? ע"כ.</b> וקשה לי, בד"ה הקודם משתדל רש"י להבהיר שהשאלה הצפויה היא על שולח המנחה, מי הוא, ולא ליהפך - אל מי היא נשלחת, וראה "דבק טוב" על אתר, וכאן מבאר רש"י גם כך וגם כך, גם שאלה באשר לזהות השולח וגם של הנמען. (פ' וישלח תשס"ב) מילות רש"י "ואלה שלפניך של מי הם" ליתא בדפו"ר.
	@22כא	<b>"ואמרתם גם הנה עבדך יעקב אחרינו".</b> וקשה, שהרי כבר אמר להם (יט) לומר לעשו "והנה גם הוא אחרינו", ומה אפוא החזרה. ור' שפתי חכמים (אות ד) שפסוקנו הוא פירושו של האמור קודם (יט).
		<b>רש"י ד"ה אכפרה פניו, ...כולן לשון קנוח והעברה הן, ולשון ארמי הוא, והרבה בתלמוד וכו'.</b> וקשה לי למה צריך רש"י לתלות בלשון ארמי, והרי מביא פרקים מישעיהו שהוא לשון לבטל. <small>(פ' וישלח תשמ"ז)</small>
		ובסיפא רש"י עוד מדגיש: "...וגם בלשון המקרא נקראים" וכו', ולשם מה אפוא ההערה "ולשון ארמי הוא"? (פ' וישלח תשמ"ח) ולשון רמב"ן על אתר: ולשון ארמית הוא בהרבה מקומות. כלומר שגם בגמרא שנכתבה בארמית מצאנו שתיבת 'כפור' משמעותו 'קינוח'.
		והביטוי מצוי גם בעזרא (א, י; יח, כז). <small>(פ' וישלח תשנ"ד)</small>
	@22כב	<b>"והוא לן בלילה ההוא במחנה".</b> כאשר יצא יעקב אבינו את הארץ, הוא לן לבדו - "וילן שם" (כח, יא), ואלו עתה, עם שובו אליה, הוא לן בתוך מחנה שלם, וכדבריו "ועתה הייתי לשני מחנות" (יא). דומה ששתי לינות אלה, האחת בתחילת מסעו לפדן ארם והאחרת שבסופו, באות להמחיש את השוני בין שני המצבים.
		ומעין זה גם בביטוי "כי בא השמש" (כח, יט) - בצאתו, ולעומתו "ויזרח לו השמש" (לב, לג) - בשובו. (פ' וישלח תשמ"ט, תשנ"ד, תשנ"ט - וכתבתי כך לר' יהודה קיל בשעת עריכת הפרק - תשנ"ח)
	@22כג	<b>רש"י ד"ה ואת אחד עשר ילדיו. ודינה היכן היתה? נתנה בתיבה ונעל בפניה, שלא יתן בה עשו עיניו. ולכך נענש יעקב שמנעה מאחיו, שמא תחזירנו למוטב, ונפלה ביד שכם.</b> והוא ע"פ בראשית רבה (עו, ט) וראה שם גם פ, ג. ובדומה לכך בסנהדרין (צט ע"ב): "ותמנע היתה פילגש (לו, יב) - ...באתה (תמנע) אצל אברהם יצחק ויעקב ולא קיבלוה. הלכה והיתה פילגש לאליפז בן עשו. אמרה, מוטב תהא שפחה לאומה זו וכו'. נפיק מיניה עמלק דצערינהו לישראל. מאי טעמא? דלא אבעי להו לרחקה". לעומת זאת נאמר לגבי "ועיני לאה רכות" (כט, יז) בין היתר - "אמר רב, לעולם רכות ממש, ולא גנאי הוא לה אלא שבח הוא לה שהיתה שומעת על פרשת דרכים שני בני אדם שהיו אומרים, שני בנים לרבקה, שתי בנות יש לו ללבן, גדולה לגדול, קטנה לקטן... והיתה בוכה עד שנשרו ריסי עיניה" (בבא בתרא קכג ע"א). ואיני יודע אם יש כאן משום שתי שיטות המנוגדות באורח קוטבי וכמו בנדון זה גם בימינו, או שמא יש להבחין בין חשיבה ציבורית, ואת"ל - לאומית, ולבין חשיבה פרטית - לאה רשאית היתה לחשוב על טובת עצמה, מה שאינם כן אבות האומה, כי הם היו צריכים לחשוב חשיבה לאומית. <small>(פ' וישלח תשל"ג)</small>
		ולענין "ודינה היכן היתה" ראה דבריו של הרב נתן צבי פינקל זצ"ל, הסבא מסלובודקא, כמובא אצל ר' אברהם רון שי' "על חופש וסמכות" בתוך: עיונים במחשבת החינוך הדתי, ירושלים תשל"ח, עמ' 37. שואל הסבא מסלובודקה איזו טענה יש נגד יעקב, הרי יש דין מפורש שכל המשיא בתו לעם הארץ כאילו כופתה לפני הארי (פסחים מט ע"ב), ומה רוצים מיעקב? אלא הטענה כלפי יעקב היא שהוא לא נאנח בשעה שהיה נאלץ לעשות זאת. הוא היה צריך לסגור את התיבה במנעול, אבל זה היה צריך להיות מלווה בצער. צריך היה לומר: "באמת, צר לי שאני לא יכול לתת את דינה לו לאשה, אולי היתה מחזירה אותו בתשובה". ועל־פי דרכו המזהה את יעקב אבינו ע"ה שוקל בדעתו, מה עדיף, ביארתי בהמשך לדברי בעל "העמק דבר" את הכתוב לעיל (ל, טז) "אלי תבא", כלו' לאה שקלה, מה עדיף - לבייש את אחותה או לדבר בשפה שאינה מכבדת אותה, והעדיפה האחרון על הראשון. <small>(פ' ויצא תשנ"ב)</small>
		וראה מה שכתבתי להלן (לה, א). <small>(פ' וישלח תשס"ב)</small>
		וראה דברי רש"י (בראשית רבה עח, י) להלן (לג, ז ד"ה נגש יוסף ורחל). <small>(פ' וישלח תשס"ד)</small>
		ומ"מ קשה למה רש"י שינה כל כך מלשון בראשית רבה. (פ' וישלח תשס"ה) והוא על־פי תנחומא ישן (יט).
		<b>"ויעבר את מעבר יבק".</b> והנה על דרך הפשט יש להניח שהיבק היה לפניו, בינו ובין עשו, שהרי קודם לא עבר אותו, ואם כן הוא, מה טעם העביר את בני ביתו את הנחל והסיר בזה מכשול שבינם ולבין עשו? <small>(פ' וישלח תשנ"ד)</small>
		ויתרה מזה קשה, מה ראה לשים את בני ביתו בחזית הפגישה, לפני שידע כוונות עשו, ולשם מה העבירם אפוא קודם. ועוד: מה טעם הצגתו את בני ביתו בסדר המתואר שהרי - אם למלחמה, עדיין קטנים הם והראשונים אינם מכשול גדול לפני האחרונים. (פ' וישלח תשל"ז) ור' העמק דבר על אתר.
	@22כד	<b>רש"י ד"ה ויותר יעקב. שכח פכים קטנים וכו'.</b> והוא ע"פ חולין צא ע"א. ומן האמור להלן (מה, כ) "ועינכם אל תחס אל כליכם" אכן ניכר שמקובל היה במשפחה לחוס על כלים. (פ' וישלח תשמ"ב) ור' שם בגמרא: מכאן לצדיקים שחביב עליהם ממונם יותר מגופם, וכל כך למה, לפי שאין פושטים ידיהם בגזל. ור' מאירי שם שמתוך שאין פושטים ידיהם בגזל ואין דרכם לבקש טרפם בדברים שאינם מהוגנים, ראוי להם לצמצם בממונם, ולהיות שלהם חביב בעיניהם.
	@22כה	<b>"ויאבק איש עמו".</b> לפי המדרש (בראשית רבה עז, ג) הוא שרו של עשו. לעומת זו אומר רש"י להלן (לז, טו ד"ה וימצאהו איש) כי איש - זה גבריאל. אלא שמי שנטפל עם הלך בודד ונאבק עמו עד עלות השחר ומסתלק לומר שירה - הוא שר עשו, ואלו זה האיש שמציע את עזרתו להלך בודד - הוא המלאך גבריאל. מפי ר' יהודה גרינשפן שי'. <small>(פ' וישלח תשס"ב)</small>
	@22כו	<b>"וירא כי לא יכל לו ויגע בכף ירכו".</b> כאלו נאבקו עד כה על־פי כללים ספורטיביים נתונים, ורק משראה המלאך, "כי לא יכול לו", רק אז עשה דבר שאסור לעשותו על־פי כללים אלה. וזה תמוה. ומכל מקום קשה, למה לא עשה כן מיד? וקשה לקבל דברי בעל הטורים על אתר, ובדברי ר"ע ספורנו יש תשובת מה, אבל ודאי שאין הם פשוטו של מקרא. ור' תרגום יונתן בן עוזיאל "שאין לו רשות", וכן ברמב"ן, אך גם לפי זה קשה, ומי הירשה לעשות כן, כלו' לגעת בכף ירכו, עכשיו יותר מאשר בתחילת המאבק. (פ' וישלח תשמ"ח) ור' חזקוני שלא היה לו רשות להזיקו, אלא שלחו ה' לחזק לבבו ולברכו. ומכל־מקום הזיקו מעט, להודיעו שהוא מלאך ה'.
	@22כט	<b>"ויאמר לא יעקב יאמר עוד שמך כי אם ישראל".</b> למעלה (פס' כה ד"ה ויותר יעקב) אומר רש"י כי יעקב שכח פכים קטנים וחזר עליהם. ושמעתי מן השכן החדש הרב דוד סמסון שי' בשם קרוב מקרבנות השואה, שההפרש בין הגי' של ישראל (541) ויעקב (182) הוא "פכים קטנים" (359), לאמור בשביל הפרש זה חזר להיות ישראל. <small>(פ' וישלח תשס"ב)</small>
		והנה שאלתי עצמי עתה לראשונה, איזו ברכה היא זו, להיקרא מכאן ואילך בשם ישראל. ולפי שעה לא מצאתי תשובה. (פ' וישלח תשנ"ד) ובחולין צב ע"א איתא: כי שרית עם א־להים - יעקב נעשה שר למלאך, ורמז לו שעתידים שני שרים לצאת ממנו, ראש גולה שבבבל ונשיא שבארץ־ישראל וכו'. ור' העמק דבר ורש"ר הירש על אתר.
	@22ל	<b>רש"י ד"ה למה זה תשאל, אין לנו שם קבוע. משתנין שמותינו וכו'.</b> והנה למעלה משתדל רש"י לזהות מלאכים בשמות - רפאל (יח, ב), ודומה שאין זה המקרה היחיד. למה אפוא יביא כאן מדרש (בראשית רבה עח, ד) הסותר את דבריו שם? ור' בסוף ס' דניאל, שם מוזכר המלאך מיכאל פעמים אחדות. <small>(פ' וישלח תש"ן)</small>
		ובק"ש שעל המטה אנו מזכירים מיכאל, גבריאל, אוריאל ורפאל - שמות של קבע. וקשה לומר שיש סוגים שונים של מלאכים לענין זה. (פ' וישלח תש"ס) ור' תנחומא ישן (אות ז) שמלאך זה היה מיכאל. ור' תפארת ישראל שאפילו אותם שיש להם שמות קבועים משתנים שמותם כשמשתלחים לדבר מסוים. ור' במדבר רבה (י, ה).
	@22לא	<b>"ויקרא יעקב שם המקום פניאל".</b> זה המקום השלישי בעבר הירדן שממזרח לירדן, שיעקב קוראו בשם: גלעד (לא, מז-מח), מחנים (לב, ג) ופניאל (כאן). ולא ידעתי, מה טעם לקרוא שם למקום שאין בו שום דבר מיוחד, כי לשם מה ניתן והרי לכאורה אין זה יישוב. וצ"ע ובדיקה כל קריאות השם למקומות סתמיים, כלו' לא יישובים ולא בארות. <small>(פ' וישלח תשנ"ג)</small>
		ולמה נקרא המקום כבר בפס' הבא בשם שונה - פנואל? (פ' וישלח תשנ"ז) ור' רד"ק שאותיות אהו"י מתחלפות.
		כי ראיתי וגו'. מקרא קצר הוא זה, שהרי היה צריך לומר: "כי אמר" או כיו"ב, כי הרישא בלשון נסתר והסיפא בל' מדבר, ותמוה שאין רש"י מעיר, והרי הוא עושה כן לעתים קרובות. <small>(פ' וישלח תשמ"ח)</small>
	@22לב	<b>"ויזרח לו השמש".</b> בשובו ארצה. ואילו ביציאתו (כח, יא) "כי בא השמש", ושם מעיר רש"י "ששקעה לו חמה פתאום", ואלו כאן מעיר "...ואותן שעות שמיהרה לשקוע בשבילו כשיצא מבאר־שבע, מיהרה לזרוח בשבילו". ודומה שמעבר לזה יש כאן משום סמליות לחשיבות הימצאותו (הימצאותנו) בא"י - שקיעת השמש ביציאה ממנה וזריחתה בשובנו אליה. <small>(פ' וישלח תשמ"ט)</small>
		וכל זה בשל תיבת "לו", שאותה רש"י מפרש יפה בדיבור הבא, ואמנם המדרש קשה - למה תשנה השמש מהלכה בגין יחיד, גם כאן וגם למעלה? ואם אמנם כן, מה העניין הרב בעמידת השמש אצל יהושע, למען עם שלם? (פ' וישלח תשנ"ח) ור' דבק טוב שבשביל שעה או שתים של צליעה לא היה הקב"ה משדד מערכות השמש, לכן אותן שעות שחשכו אז שלא בעונתן, חזרו עתה והאירו.
	@22לג	<b>רש"י ד"ה גיד הנשה, ...וכן "נשתה גבורתם"</b> (ירמיה נא, ל) <b>וכן "כי נשני אלהים את כל עמלי"(לקמן מא, נא). ע"כ.</b> האם יש סדר ושיטה בהמצאת ראיות מפסוקי המקרא אצל רש"י? כאן בולט שמקדים את המאוחר לקרוב למדי. <small>(פ' וישלח תשמ"ח)</small>
		אמנם הכינותי רשימה של כמה מקומות כאלה, ודומה שאין כאן כל שיטה, אלא ציטוטים ספוראדיים (בלתי־סדירים). <small>(פ' וישלח תשמ"ט)</small>
		<b>"על כן לא יאכלו בני ישראל את גיד הנשה" וגו'.</b> ואף פעם לא הבינותי מה לכף ירך יעקב אבינו ולגיד הנשה בבהמה, להבדיל אלף אלפי הבדלות, וכיצד נזכרים על־ידי אי־אכילת גיד הנשה של בהמה במאבקו של אבינו עם שרו של עשיו. <small>(פ' וישלח תשס"א)</small>
		ועתה ראיתי את דברי חזקוני על אתר המביא כמה טעמים, והראשון שבהם פשוט נפלא בפשטותו: נאסרו בני ישראל באכילת גיד הנשה כעונש על־כך שהניחו את יעקב אביהם לבדו ולא ליווהו בשובו לחזר אחר פכים קטנים, והוזק על ידם. מכאן ואילך יהיה להם לזכר ויהיו זריזים במצות לויה. (פ' וישלח תשס"ב) ובספר החינוך (מצוה ג) כתב: "משרשי מצוה זו, כדי שתהיה רמז לישראל, שאף־על־פי שיסבלו צרות רבות בגלות מיד העמים ומיד בני עשו, יהיו בטוחים של יאבדו, אלא לעולם יעמוד זרעם ושמם, ויבא להם גואל ויגאלם מיד צר... ורמז זה הוא לפי שאותו מלאך שנלחם עם יעקב אבינו... רצה לעקרו ליעקב מן העולם הוא וזרעו ולא יכול לו, וצערו בנגיעת הירך. וכן זרע עשו ציער לזרע יעקב, ולבסוף תהיה להם תשועה מהם...".
@11לג	@22א	<b>"...ויחץ את הילדים" וגו'.</b> לכאורה אין זו החציה לשני מחנות שבה דובר למעלה (לב, ח), שהרי שם מדובר בעם וברכוש, ואלו כאן מדובר בנשים וילדיהן. ברם, לפי זה קשים שניים, האחד - היכן מוזכר איחוד שני המחנות החצויים אחר הפגישה עם עשו. והאחר - מה טעם בחציה זו שבכאן מול עשו וד' מאות איש, ונכונותו של יעקב להילחם בהם בעצמו. <small>(פ' וישלח תש"ן)</small>
		וייתכן שהכוונה לקיבוץ כל אם וילדיה בנפרד, לצורך העמדת הקבוצות בפני עשו - ראשון ראשון ואחרון אחרון. ולא מצאתי עדיין מי שיעיר בנדון. <small>(פ' וישלח תשנ"א)</small>
		ואכן כך נראה - כדי להקל על הצגת האמהות וילדיהן, שהרי זו צפויה במקרה שהפגישה תסתיים בטוב. <small>(פ' וישלח תשנ"ד)</small>
		אך כלום זה כבר ידוע? והרי בזה אפשר לחכות עד להבהרת המצב. כל המערך טעון עיון, ובוודאי לאור הערת רש"י בפס' ג - "וילחם בי תחילה". <small>(פ' וישלח תשנ"ז)</small>
		ועתה קשה לי, כיצד זה שהמתין עם חצית המחנה, תהא אשר תהא, עד לרגע האחרון ממש, כשכבר ראה את עשיו ואנשיו מתקרבים. <small>(פ' וישלח תשס"ה)</small>
	@22ב	<b>רש"י ד"ה ואת לאה וילדיה אחרונים, אחרון אחרון חביב. ע"כ.</b> לכאורה צריך היה ד"ה להיות: ואת רחל ואת יוסף אחרונים, שהרי הם אחרוני האחרונים, ובהם מדובר, ולא ראיתי בשום מקום ציון ד"ה זה אע"פ שזה פשוט (לא בדפו"ר, לא אצל ר' אברהם ברלינר וגם לא בחומש עם פירושו של רש"ר הירש, שם הגיה ר' יוסף שמואל פוגל ז"ל את רש"י והכינו לדפוס). <small>(פ' וישלח תשמ"ב)</small>
		ור' במקורו של רש"י (בראשית רבה עה, יא) "וישם את השפחות ואת ילדיהן ראשונה, הדא אמרה, אחרון אחרון חביב", ודומה שזהו מקור השיבוש, שם ברור הדבר שההערה באה משום הקושי שבפס' "ואת לאה וילדיה אחרונים ואת רחל ואת יוסף אחרונים", ואין אחרון אחרי האחרון. ואולם ראה תוס' יו"ט (דמאי פ"ז מ"ג מובא ב"תורה תמימה" שמות ד, א): "מכאן שדרך הכתוב לקרוא אחרון גם לאמצעי, שהרי אחרי האות השני שקראו הכתוב אחרון, בא אות שלישי". <small>(פ' שמות תשמ"ט)</small>
		גם אצל "יוסף הלל" אין כלום בזה, ור' אריכות לשון אצל "מלכה של תורה", אך דבריו מגומגמים. <small>(פ' וישלח תשנ"ה)</small>
		ולכאורה פשוטו של מקרא הוא שיעקב שם את לאה וילדיה ואת רחל ויוסף בשורה השניה, מאחורי זלפה ובלהה ובניהם, שהיו בשורה הראשונה, ואז הכל אתי שפיר. אך ראה ראב"ע על אתר האומר בדיוק להיפך. כלו' "אחרונים" מוסב על רחל ויוסף דווקא. (פ' וישלח תשנ"ט) ור' באר היטב שהתקשה רש"י למה נקראו גם לאה וילדיה "אחרונים", הלא רחל ויוסף היו אחריהם. אלא קרא הכתוב לשתי הגבירות וילדיהן "אחרונים", לפרש חביבותן לעומת השפחות וילדיהן.
	@22ד	<b>"וירץ עשו לקראתו".</b> קשה לי מדוע למעלה (כט, יג) על "וירץ לקראתו" שאצל לבן מעיר רש"י: כסבור ממון הוא טעון וכו', וכאן - לא כלום. (פ' וישלח תשנ"ח) ור' רש"י שם שסבור היה כך מחמת התקדים, שעבד הבית בא לכאן בעשרה גמלים טעונים, אבל עשו לא חווה תקדים מעין זה.
		<b>רש"י ד"ה ויחבקהו, נתגלגלו רחמיו כשראו משתחוה כל השתחוואות הללו. ע"כ</b>. למעלה (לב, ט ד"ה והיה המחנה הנשאר) פירש רש"י שיעקב התקין עצמו לג' דברים - לדורון לתפילה ולמלחמה, וכאן נראה מדבריו שהשתחוואות הן שהכריעו, והן אינן שייכות אף לאחת הקטגוריות הללו. וצ"ע. <small>(פ' וישלח תש"ן)</small>
		ושמא הן בגדר דורון? <small>(פ' וישלח תשנ"ב)</small>
		<b>רש"י ד"ה וישקהו, ...אמר רשב"י, הלכה היא, בידוע שעשיו שונא ליעקב וכו'.</b> ודאי שהמלה הלכה כאן אין משמעותה כמקובל בימינו. השאלה היא, באיזה מידה מותר לייחס את המאמר הזה לנסיונו האישי של רשב"י, כלו' שהוא מבטא בו את חוויותיו האישיות, ואלו תנא אחר שחי בתקופה שקטה יותר, יכול היה לומר היפוכם של דברים (השוה דברי רש"ר הירש - לא תנא אך גדול בישראל), כי עצם האינטרפרטאציה ההיסטורית טעונה מוקשים רבים בשל אי־ודאותה, ומאידך גיסא היא מתבקשת ביותר, לעתים, כמו במקרה דנן. <small>(פ' וישלח תשל"ה)</small>
		מלשון רש"י לא ברור, אם המחלוקת היא בעצם קיומו של הניקוד על המלה "וישקהו" או בפירושו. אם בפירושו, קשה לראות, איך מפרש רשב"י נקוד זה. ולדברי ר' שמואל פ. גלברד ב"לפשוטו של רש"י" הכוונה לומר שהברייתא (ספרי פ' בהעלתך סט) אמנם קובעת שיש ניקוד והמחלוקת בפירושה, ורשב"י מפרשו כך: מכאן, שבידוע הוא שעשו שונא ליעקב, הרי כל נשיקותיו אינן בכל לב, להוציא מקרה זה שנשקו בכל לבו, שנכמרו רחמיו באותה שעה. <small>(פ' וישלח תשמ"ט)</small>
		בדף "שבת בשבתו" של פ' מקץ נתפרסמה הערה מעניינת המיוחסת למשה בר אשר, לפיה כתוב ב"ילקוט שמעוני" (רמז תשכב) "ופלא בידוע הוא שעשו" וכו', וכן הוא בכתבי־יד נאמנים. גירסא זו אכן מסירה את התמיהה על הביטוי "הלכה", ביטוי הנובע כאן מפיתוח משובש של הקיצור: הל' במקום הלוא. ואמנם בדקתי בילקוט המונה כתובים רבים בתורה שבהם יש "ניקוד על..." וביניהם גם פסוקנו, ואחריו הוא ממשיך: רשב"י אומר, והלוא בידוע וכו'. (פ' ויגש תש"ס) ור' הגהות מהר"צ חיות לברכות לא ע"ב שמוכיח מלשון "הלכה" שפה, שלשון זו שייכת גם בדברי אגדה.
		לאחרונה מרבים לדון בשאלה, האם פרשנים מושפעים מרמזי המחשבה של תקופתם, מציאותה ואירועיה. הרב עזרא ציון מלמד ז"ל חיבר ספר גדול בתחום זה. השאלה גם עולה בכתביה של נחמה ליבוביץ ז"ל (ספר בראשית עמ' 261 וספר דברים עמ' 58) שאת ספר הזכרון שלה ערכתי לאחרונה, ובהקשר זה היא מביאה את דברי רש"ר הירש, לפסוקנו. למעלה (כח, יג) רשמתי כעד את דברי "דעת זקנים מבעלי התוספות" שאינם יכולים להיאמר אלא מתוך מציאות מסוימת, וכן רבים. ואמנם עמדתי מזמן על ההבדל הרב בין הדברים המשתקפים מפירושו של ר"י אברבנאל לעומת הנצי"ב ב"העמק דבר", למשל כאן תפישה של איש העולם הגדול, מדינאי, וכאן זו של איש העיירה שלעתים תמונת עולמו אינה מעודכנת ביותר. <small>(פ' וישלח תשס"א)</small>
		אכן יש מקום לגישות שונות לאומות העולם, ע"פ נסיבות הזמן, וכפי שמראה ר' משה אוירבך ז"ל במאמר ב"ישורון" של וולגמוט, שתירגמתי בשביל ר' מרדכי ברויאר לקובץ מאמרים של גדולי אשכנז לפני החורבן, אך הספר עדיין לא יצא לאור, וחבל. <small>(פ' וישלח תשס"ג)</small>
		<b>העמק דבר ד"ה ויבכו, שניהם בכו... וכן לדורות בשעה שזרע עשו מתעוררים ברוח טהרה להכיר את זרע ישראל ומעלתם, אז גם אנחנו מתעוררים להכיר את עשו כי אחינו הוא... וכן הרבה.</b> ומה יעשה בדברי רשב"י לפס' זה? <small>(פ' וישלח תשנ"ב)</small>
	@22ו	<b>"ותגשן... ותשתחוין... וישתחוו... וישתחוו".</b> לא ידעתי למה תחילה בלשון נקבה ואחר כך לשון זכר, והרי בשני הכתובים מדובר בנשים עם ילדיהם הזכרים. <small>(פ' וישלח תשנ"ג)</small>
		ור' דעת זקנים מבעלי התוספות שרק הן ולא בניהן השתחוו. ואם כן הדבר, הרי זה קשה על מי שאומר, שבית־המקדש הוקם בתחום שבט בנימין, מפני שרק הוא לא השתחוה (שכן לא היה עדיין). <small>(פ' וישלח תשנ"ו)</small>
		בשני המקרים גם קשה, למה משנה הכתוב מלשון יחיד - "ותגש" - ללשון רבים "וישתחוו", וכך פעמיים. (פ' וישלח תשנ"ו) ור' דעת מקרא.
		ועוד קשה "נגש יוסף ורחל", והרי יוסף לכאורה תינוק ולכל היותר זעטוט היה, והמדרש מיחס לו מחשבות של מבוגר, ר' רש"י ד"ה נגש יוסף ורחל. ור' להלן (מט, כב ד"ה שור), שם רש"י מאריך באותו ענין ביותר. ולפי רש"י להלן (לה, כט ד"ה ויגוע יצחק) בן שבע היה אז. ור' מה שכתבתי למעלה (ל, יד) אצל ראובן. <small>(פ' וישלח תשנ"ו)</small>
	@22ח	<b>רש"י ד"ה מי לך כל המחנה, ...כלומר למה הוא לך וכו'.</b> והכונה לאיזה צורך הוא. <small>(פ' וישלח תשס"ב)</small>
		<b>שם. ...משלנו אתם. ע"כ.</b> זכורני שהביטוי "משלנו" בוואריאציות שונות היה שגור בפי יהודי אשכנז, לרבות אלה שלא ידעו מדרש או רש"י, סימן מובהק לידיעתם בתורה של הדורות הקודמים שהשתקעה בלשון היום יום. <small>(פ' וישלח תשמ"ט)</small>
	@22ט	<b>רש"י ד"ה יהי לך אשר לך. כאן הודה לו על הברכות. ע"כ.</b> דברי המדרש (בראשית רבה עח, יא) אלה הם כמובן מגמתיים - לטהר ענין הברכות עד תום. והנה רש"י מקבלם, אף־על־פי שאין בהם הכרח רב מבחינת באור הכתוב (ור' שפתי חכמים אות ש). בדרך זו הולך רש"י מתחילת הענין. (פ' וישלח תשמ"ט) ור' גור אריה שהיה מספיק לומר "יהי לך" ומובן שהכונה למתנות שהוא רוצה ליתן לו, ולמה הוסיף לומר "אשר לך", אלא נתכון לומר "יהי לך כל אשר לך" וגם הברכות שברכך יצחק אבינו בכלל.
	@22י	<b>"כי על כן ראיתי פניך כראת פני אלהים ותרצני".</b> לפי רש"י וראב"ע - מלאך. לפי רמב"ן הרי זה לכאורה שם קודש (וכן "כלי יקר"), ואלו לפי אונקלוס וכן לפי ר"ע ספורנו הרי הכוונה לשר, לגדול, ועכ"פ הרי זו לכאורה חנופה מופלגת שמקומה לא יכירנה בין אחים. (פ' וישלח תשס"ו, מלון מרידיאן, ים המלח) ור' סוטה מא ע"ב מה ראה יעקב להזכיר כעת את ראיית המלאך: אמר רבי לוי: משל של יעקב ועשו למה הדבר דומה? לאדם שזימן את חבירו והכיר בו שמבקש להורגו, אמר לו: טעם תבשיל זה שאני טועם כתבשיל שטעמתי בבית המלך. אמר: ידע ליה מלכא. מיסתפי (פחד) ולא קטיל ליה. ובקסת הסופר ח"ב על פסוקנו הכריע להלכה ששם זה חול.
		<b>רש"י ד"ה אם נא וגו', ...והן חשובין וכו'</b>. כלו' הפנים, ולכאורה היה צריך לומר והיא, כלו' ראיית הפנים. וצ"ע. <small>(פ' וישלח תשנ"ו)</small>
		<b>רש"י ד"ה ותרצני, ...כי לא לרצון יהיה לכם</b> (ויקרא כב, כ) <b>- הקרבנות באים לפייס ולרצות, וכן וכו'.</b> בשתי הוכחותיו לפירושו מבאר רש"י את משמען, ודומה שזה יוצא דופן, כי בדרך כלל ודאי שאינו נוהג כך. <small>(פ' וישלח תשמ"ט)</small>
	@22יא	<b>רש"י ד"ה ברכתי.</b> בדפו"ר: לפרקים (בלי ו"ו החיבור ונמשך למעלה), כלומר "ברכתי" שבפסוקנו פירושו מנחה או שאילת שלום הבאה לעתים רחוקות (לפרקים) כדי להביע שמחה של ראיית פנים ונקראת "ברכה". ראה "לפשוטו של רש"י", וזה נראה. <small>(פ' וישלח תשס"ה)</small>
		<b>רש"י ד"ה יש לי כל, כל ספוקי. ע"כ.</b> והוא לעומת "יש לי רב" שבפי עשו (ט). ונראה שגם זה פירוש מגמתי למדי, שהרי אפשר היה לראות דווקא בדברי יעקב ביטוי של התגאות ובדברי עשו - קביעת עובדה, לחיזוק סירובו לקבל את מנחת יעקב. אלא שתולין קלקלה במקולקל. (פ' וישלח תשמ"ט) ור' באר בשדה שאין לומר שהכוונה "יש לי כל מה שברצוני", שהרי הוא ממעט בזה מערך וחשיבות המנחה, שכיון שיש לו נכסים מרובים כל־כך היה לו להרבות בה יותר.
	@22יג	<b>"...כי הילדים רכים והצאן והבקר עלות עלי".</b> אף כי היו עכשו גם עם עשו צאן ובקר - ממנחתו של יעקב - הרי "ילדים וצאן מגדלות עולליהן" לא היו עמו. וזה שהיו עמו גמלים מניקות ובניהן - אף הם ממנחת יעקב - נראה שאלה קשוחים יותר. והבקר - לא היו בו עגלים, רק פרות ופרים.
		אבל קצת קשה, כיצד יעקב קורא לילדים (בה"א הידיעה) רכים, והרי בזה כולם במשמע, ויוסף היה אז כבן שבע, ולפי מה שרש"י מיחס לו, ע"פ המדרש, ר' למעלה (פס' ז) אין הביטוי "הילדים רכים" מתאים. ולכאורה צריך להסב אותו על בני העבדים והשפחות שבמחנה יעקב. (פ' וישלח תשנ"ט) ור' ראב"ע שראובן היה אז בן י"ב שנה וימים מספר (עשרים שנה היה יעקב בבית לבן. מהן עברו שבע שנים עד שנשא את לאה, וכשנה אחת עד שנולד ראובן. יוצא שבשעת פגישת יעקב עם עשו היה ראובן לכל היותר בן י"ב וכמה חדשים).
		רש"י ד"ה עלות עלי, הצאן והבקר שהן עלות, מוטלות עלי לנהלן וכו'. דומה שאין פירושו עולה בקנה אחד עם טעמי המקרא. גם קצת קשה לשון הנקבה המוסב על צאן ובקר, אלא אם כן נאמר שאצל הבהמה, גם הדקה וגם הגסה, הנקבה היא אשר עולה, כלו' מגדלת עולליה. <small>(פ' וישלח תשנ"ב, תשנ"ג, תשנ"ט)</small>
		<b>רש"י ד"ה ודפקום יום אחד, ...ומתו כל הצאן. ע"כ.</b> מה באשר לבקר? ולמה לא רק הצאן הצעירות? ורמב"ן על אתר כתב: (א) היה לו לומר ומתו כולם, אבל לא רצה לומר על הילדים, וכן לא רצה להאריך ולהוסיף הבקר. (ב) ימותו דווקא הצאן שהם בהמה דקה, אבל הבקר לא ימות, רק ינזק. <small>(פ' וישלח תשמ"ב)</small>
	@22יד	<b>רש"י ד"ה עד אשר אבא וגו', ...ימתין עד באי אצלו, והוא לא הלך. (עבודה זרה כה ע"ב). ע"כ.</b> ומה באשר לגניבת דעת? (פ' וישלח תשנ"ט) ור' נחלת יעקב שאף שמותר לשנות כדי להנצל מן הגוי, לא היתה זו מדתו של יעקב איש תם. ור' מסכת עבודה זרה (שם ורש"י שם) שמכאן למדו חכמים, שההולך עם גוי בדרך ושאלו להיכן הולך, ירחיב לו הדרך. אם היה צריך לילך פרסה, יאמר לו שני פרסאות אני צריך לילך. אולי ימתין העובד כוכבים מלהכותו עד פרסה שניה, וזה יפרוש ממנו קודם לכן.
		<b>שם. ...שלא היה דעתו לילך אלא עד סוכות וכו'.</b> כלום לא רצה ללכת אל אביו לחברון (או לבאר־שבע)? <small>(פ' וישלח תש"ס)</small>
		ולמה יאמין לו עשו שאכן בדעתו להגיע לשעיר? לשם מה? (פ' וישלח תשס"ד) ור' דעת מקרא לפס' יז שמנה מעשי יעקב בעבר הירדן המזרחי, שיש בהם סימן לבניו, באי הארץ. והראשון בהם: כשם שבקש יעקב תחילה לשוב לארץ כנען מצד דרום - דרך הר שעיר והנגב - אלא שנתגלגלו הדברים כמו שנתגלגלו, והוא שב לארץ כנען מצד מזרח (דרך סוכות ושלם עיר שכם), אף בניו באי הארץ כך. גם אצלם נתגלגלו הדברים כמו שנתגלגלו, ובסופו של דבר לא נכנסו לארץ כנען מצד דרום אלא מצד מזרח, לאחר שסבבו את הר שעיר "ימים רבים" (דברים ב, א-ד).
	@22טז	<b>רש"י ד"ה וישב ביום ההוא וגו', ...והיכן פרע להם הקב"ה? בימי דוד, שנאמר</b> (שמואל א' ל, יז) <b>"כי אם ארבע מאות איש־נער" (בראשית רבה עח, טו).</b> ודברי הדרשן קשים למדי. כלום יעלה על הדעת שבאותם ד' מאות איש מדובר - מאות שנים מאוחר יותר, ושם מכנה אותם הכתוב "איש־נער"? (פ' וישלח תשנ"א) ור' גור אריה שכיון שנשמטו ארבע מאות אנשי אדום מעשו מחמת כבוד הצדיק, נתן להם הקב"ה שכרם להיות כמנין הזה נמלטים מן החרב.
	@22יז	<b>"ויעקב נסע סכתה ויבן לו בית ולמקנהו עשה סכת על כן קרא שם המקום סכות".</b>
		קשה לי: (א) הנה הוא בונה לעצמו בית ורק אחר כך (פס' יט) מעיד הכתוב שרכש את חלקת השדה "אשר נטע שם אהלו". (ב) למעלה זה נקרא בית ועתה - אהל. (ג) הניחא ששם המקום נקרא עליו לפני מתן טעמו, אך קצת קשה, למה קרא לו "סכות" על שם מגורי הבהמה, ולא "בית" על שם מגוריו שלו ושל בני ביתו. (פ' וישלח תשס"א) על שאלה (א) ר' דעת מקרא ש"ויקן" (שבפס' יט) משמעו - עבר של עבר, דהיינו שאכן קנה את חלקת השדה לפני שנטה את אהליו עליה. על שאלה (ב) ר' דיבור הבא ברש"י. ועל שאלה (ג) ר' העמק דבר שעשה הסוכות לעצמו ולבניו בימות הקיץ ולא בשביל המקנה, מכל־מקום עשאם בשביל סיבת מקנהו, שעבורו נתעכב כל־כך בדרך ולא הגיע לאביו. ור' אוה"ח הק' על אתר ודברי גור אריה שבדיבור הבא.
		<b>רש"י ד"ה ויבן לו בית, ...סוכות קיץ, בית חורף, סוכות קיץ. ע"כ.</b> והוא ע"פ מגילה יז ע"א. וקשה לי על דברי גמרא אלה, הרי פס' מפורש מעיד שאת הסוכות עשה למקנה, ואלו לעצמו בנה בית. (פ' וישלח תשס"א) ור' גור אריה שכך פירוש הכתוב: "ויעקב נסע סכתה" - ועשה לו שם סוכות בזמן הקיץ. "ויבן לו בית" - ובזמן החורף בנה לו בית. "ולמקנהו עשה סכות" - בזמן הקיץ שאחר החורף עשה סוכות חדשות למקנהו שהתרבה בינתיים. ומפני שהיה שם שני קיצים ורק חורף אחד, ראוי שיקרה שם המקום סוכות.
	@22יט	<b>"ויקן את חלקת השדה...".</b> ראה יהושע (כד, לב): "ואת עצמות יוסף... קברו בשכם בחלקת השדה אשר קנה יעקב מאת בני חמור אבי שכם במאה קשיטה". ור' בראשית רבה (עט, ז): ...ויקן את חלקת השדה וכו'. אמר ר' יודן ב"ר סימון, זה אחד מג' מקומות שאין אומות העולם יכולין להונות את ישראל לומר גזולין הן בידכם, אלה הן - מערת המכפלה ובית המקדש וקבורתו של יוסף, וכו'. וציין שלו' שי' שדווקא ג' מקומות אלה היו תמיד - ועד היום הזה - המקומות שבהם התנגדו ביותר לנוכחות יהודית. (פ' חיי שרה תשמ"ז, לרגל בר־המצוה של אלון ברכפלד) ולא ידעתי למה התיישב בישיבת קבע בשכם, ועדיין לא שב אל בית אביו. (פ' וישלח תש"ן) ור' ר"ע ספורנו שלא ביקש להשתקע אלא להציב מזבח ולשם הצבת המזבח רכש חלקת השדה, שלא לשיר את שיר ה' על אדמת נכר. וראב"ע על אתר כתב: חלקת השדה - חלק בשדה, והזכיר זה הכתוב להודיע כי מעלה גדולה יש לארץ ישראל, ומי שיש לו בה חלק, חשוב הוא כחלק עולם הבא. ובהרחב דבר על פס' יז כתב שיעקב אכן נענש על זה השיהוי, ולא נתקבל הטעם של שמירת המקנה באותה שעה.
	@22כ	<b>רש"י ד"ה ויקרא לו אל אלהי ישראל, לא שהמזבח קרוי... אלא על שם שהיה הקב"ה עמו וכו'.</b> כלו', לא שהמזבח הוא (ח"ו) "אל אלהי ישראל", כי אם יעקב מכנה אותו בשם זה לשבחו של מקום ב"ה. ונראה שאין רש"י רוצה לפרש כאונקלוס, משום שלדעתו אין תרגומו־פירושו פשוטו של מקרא, והרי הוא בא "ליישב פשוטו של מקרא". <small>(פ' וישלח תשמ"ב)</small>
		ונראה שאונקלוס מפרש "ויקרא לו" - ויקרא עליו או לפניו, וזוהי העבודה ("פלח"), ודומה שאין זה רחוק מן הפשט, שהרי מצינו לו־אליו במקום עליו ולהיפך. קשה יותר להבין את תרגומו של יונתן בן עוזיאל, כי למי יכול יעקב ליתן את המעשרות, וכפי שכבר שאלתי למעלה (כח, כב). <small>(פ' וישלח תשמ"ח)</small>
		ודברי הגמ' (מגילה יח ע"א) שרש"י מביא כאן הם קשים למדי, ור' שפתי חכמים (אות נ) המנסה להסבירם. (פ' וישלח תשמ"ט) ור' גור אריה על אתר.
		(א) מעשה דינה: ג' סיבות מנו חז"ל למעשה דינה בשכם: (א) <b>רש"י לה, א.</b> משום שאיחר בדרך, ע"פ תנחומא ח. (ב) <b>רש"י לב, כג.</b> משום שמנע דינה מעשו, ע"פ תנחומא ישן יט. (ג) <b>בראשית רבה פ, א.</b> יצאה (לאה לקראת יעקב) מקושטת כזונה, לפיכך ותצא דינה. <small>(פ' וישלח תשנ"ה)</small>
		<b>"ותצא דינה בת לאה" וגו'.</b> אל השאלות באשר למעשים ולתגובות המיוחסים לבני יעקב בהיותם צעירים ביותר - ר' מה שכתבתי למעלה - מתוספת כאן שאלה חמורה עוד יותר, שהרי לפי האמור למעלה (ל, כא) דינה עדיין תינוקת ממש, שכן נולדה אחרי זבולון, אחרון בניה של לאה. ואפי' אם נוסיף לה שנה כשנקבל את דברי יש אומרים אצל ראב"ע שם, "כי עם זבולון היתה בבטן אחת", עדיין קטנה מאד היא, וכאן היא נקראת "נערה" (פס' ג) ו"ילדה" (פס' ד). ולא ראיתי מי שישים לב לקושי זה. (פ' וישלח תשנ"ט) וכתב ראב"ע (לג, כ): ולפי דעתי יתכן שהתעכב בעיר שכם שנים רבות, כי דינה לא היתה בת שבע שנים, גם שמעון ולוי קטנים היו.
		ואם תשאל, מה ראתה דינה לצאת "לראות בבנות הארץ", יש לזכור שלכאורה היתה היא הבת היחידה בכל בית יעקב. (פ' ישלח תשס"ד) ור' פרקי דרבי אליעזר (לח) שכתב: היתה בתו של יעקב יושבת אוהלים, ולא היתה יוצאת החוצה, מה עשה שכם בן חמור, הביא משחקות נערות חוצה לה מתופפות בתופים, יצאה דינה לראות בבנות המשחקות ושללה והרתה וילדת את אסנת.
		<b>"ותצא דינה בת לאה אשר ילדה ליעקב".</b> אמנם נושא הכתוב הוא דינה, אבל "אשר ילדה" וגו' חוזר אל לאה, והתחביר קצת קשה, אבל לא ראיתי מעירים על צד זה של הכתוב. <small>(פ' וישלח תשנ"א)</small>
		ולא רק שיש כאן שני נושאים שונים - דינה ולאה - אלא שבנושא השני (לאה) חסר המשלים. ועוד, שהכתוב חוזר אל הנושא הראשון (דינה) כאלו לא עסק בשני. <small>(פ' וישלח תשנ"ד)</small>
		<b>רש"י ד"ה בת לאה, ...שאף היא</b> (לאה) <b>יצאנית היתה, שנאמר</b> (ל, טז) <b>ותצא לאה לקראתו. ע"כ.</b> ומעולם לא הבינותי, מה דמיון יש בין שתי יציאות אלה, והרי יצאה לקראת בעלה, והיתה "מתאוה ומחזרת להרבות שבטים", וכדברי רש"י שם (שם, יז). וצ"ע. <small>(פ' וישלח תשמ"ח)</small>
		ועוד, הרי לגבי דינה מעיד הכתוב כי יצאה "לראות בבנות הארץ" ותו לא מידי. (פ' וישלח תשנ"ז) ור' בראשית רבה (פ, א) שכתב: "ותצא לאה לקראתו" יצאה מקושטת כזונה, לפיכך "ותצא דינה בת לאה".
@11לד	@22ג	<b>רש"י ד"ה על לב הנערה, ...אני אשיאך ותקנה העיר וכל שדותיה. ע"כ.</b> הצורה "אשיאך ותקנה" קשה, ולא ראיתי מי שיעיר עליה, אבל בדפו"ר אכן כתוב "אשאך ותקני". עוד, שם מוסיף "כמה ממון בזבז" - "מאה קשיטה". <small>(פ' וישלח תשמ"ט)</small>
		<b>"ויאהב את הנער... לב הנער... קח לי את הילדה הזאת" וגו'.</b> אונקלוס מתרגם פעמיים "עולמתא" ואלו יונתן בן עוזיאל מתרגם נערה - ריבה, וילדה - טליתא. המפרשים שעל אתר אינם מעירים מאומה. ור' דברי ר' יהודה קיל שי' בדעת מקרא. (פ' וישלח תשס"ו) ור' העמק דבר על אתר.
	@22ה	<b>"והחריש יעקב עד באם".</b> ומכאן שביקש עצתם־תגובתם, ולא רצה לעשות על דעת עצמו, ומה אפוא כעסו לאחר מכן? וצ"ל שהוא על זה שלא נועצו יחדיו, כפי שהתכוון. ומעין זה במקצת ב"העמק דבר". <small>(פ' ויצא תשנ"ח)</small>
	@22ו	<b>"ויצא חמור אבי שכם אל יעקב לדבר אתו".</b> ואולם למה "וידבר חמור אתם" (ח), והוא - או פשוט משום שהצטרפו לשיחה משחזרו מן השדה, או משום שיעקב עדיין אינו מגיב, כמו בשעת קבלת הידיעה - "והחריש יעקב עד באם" (ה). ועצם ההגבלה "עד באם" תמוהה, שהרי עד סוף המעשה אינו מדבר מאומה. ויתכן שהעדר־תגובה זה נובע מהרגשת אשמה שבשלו בא לו אסון זה (ר' רש"י למעלה לב, כג ד"ה ואת אחד עשר ילדיו). וצ"ע. <small>(פ' וישלח תשמ"ח)</small>
	@22ז	קשה לי התמקדותו של יעקב אבינו על שמעון ולוי דוקא (ל), כי הנה לכאורה הכל היה משותף. "ויתעצבו" (ז) - כולם. כל המו"מ עם חמור ושכם התנהל במשותף (יז), וה"ה באשר למרמה, להביא את כל אנשי שכם לכריתת ערלתם כדי להתגבר עליהם ביתר קלות - "ויענו בני יעקב" (יג). רק את ביצועה של המרמה מיחס הכתוב לשמעון ולוי בלבד, והרי ברור שכולם היו שותפים בזה (כה). והנה בביזה כולם שלחו ידם (כז-כט), אבל הפניה של יעקב היא דווקא לשמעון ולוי (ל). והכתוב מדגיש את השותפות המלאה פעם נוספת בסיום הפרשה (לה, ב). (פ' וישלח תשס"ג) ור' רמב"ן לפס' יג שאכן היתה זו עצת כל האחים וברשות אביהם, אבל לא עלתה על דעת יעקב ולא על דעת בניו - חוץ משמעון ולוי - לעשות טבח בעיר כולה ולהינקם בהם, אלא כל כוונתם היתה להציל את דינה מיד מעניה ושוביה. ומה שנעשה אחר־כך - על דעת שמעון ולוי בלבד נעשה. ויותר מדגיש רמב"ן בפרשת ויחי (מט, ז) את העוול אשר נעשה, בפרשו את זעמו של יעקב שם - הרחק ממקום המעשה והרחק מזמן המעשה.
		<b>"...ויתעצבו האנשים".</b> והרי עוד קטנים ולא אנשים היו, וגם התרגומים קוראים להם "גובריא". (פ' וישלח תשנ"ו) ור' ראב"ע הנזכר למעלה (פס' א). ור' בראשית רבה (פ, י) שבני שלוש עשרה היו. ורבי עובדיה מברטנורא למסכת אבות (פ"ה מ"כא) כתב: "בן שלש עשרה למצות - דכתיב (במדבר ה, ו) איש או אשה כי יעשו מכל חטאת האדם, וגבי שכם כתיב (בראשית לד, כה) ויקחו שני בני יעקב שמעון ולוי אחי דינה איש חרבו, ולוי באותו פרק בן שלשה עשר שנה היה, וקרי ליה איש.
	@22ח	<b>"וידבר חמר אתם... ויענו בני יעקב את שכם".</b> ואין כאן דרשה מעין זו שלמעלה (כד, נ רש"י ד"ה ויען לבן ובתואל). ואולי זה משום שבמקום שיש חילול השם, אין חולקין כבוד לרב, ומן הסתם גם לא לאב. (פ' וישלח תשמ"ב) וכתב רד"ק על אתר: אבל הוא (יעקב אבינו ע"ה) לא דבר במרמה אף על פי שחטאו לו, לא דבר מרמה בשפתיו והניח הדבר לבניו והם ענו להם במרמה, בעבור שטמא את דינה אחותם לא חשבו זה לעוון אם ירמו אותם בדבריהם. ור' רמב"ן על אתר.
	@22י	<b>"שבו וסחרוה והאחזו בה".</b> תמוה שאין רש"י מוצא לנחוץ להסביר תיבת "וסחרוה" כפי שהוא מסביר להלן (מב, לד) "תסחרו - תסובבו" וכו'. <small>(פ' וישלח תשמ"ז)</small>
		ועתה קשה לי, אם אמנם לשון סח"ר הוא עיסוק בפרקמטיא, מה הביא את חמור להציע לבני יעקב עיסוק זה ולנסות לפתותם בו, והרי רועי צאן היו, ועד היום לא עסקו בפרקמטיא כלל, והוא חוזר על עניין המסחר גם בדבריו אל אנשי שכם (פס' כא). (פ' וישלח תשנ"ד) ור' ר"ע ספורנו שבזה הראה חמור רוחב לבו כיון שסחורה היתה אסורה לגרים לפי מנהג הימים ההם.
		וראה מה שכתבתי להלן (מב, לד). (פ' מקץ תשס"ג) ור' רא"ם שם שעל פסוקנו לא פירש רש"י מאומה כיון שמתפרש כפשוטו - לשון מסחר ולא לשון סיבוב.
	@22יא	<b>"ויאמר שכם אל אביה ואל אחיה".</b> למעלה (ו) לא נאמר שגם שכם בא אל יעקב, ואולי זה משום שחמור הוא ראש השבט־העיר, ושכם רק אחד מבניו. ועם זאת מעניינת פנייתו - הוא פונה "אל אביה ואל אחיה" - פנייה שיש בה משום אינטימיות, כאלו כבר שייך למשפחה, שהרי דינה לא הוזכרה בשמה מאז פס' ג, ואף־על־פי־כן היא נושא הכינוי - "אביה", "אחיה". ועוד, הוא פונה בדרך ארץ - "אל אביה ואל אחיה", ולא כמו חמור המדבר (ח) "אִתם". <small>(פ' וישלח תשמ"ח)</small>
	@22יג	<b>רש"י ד"ה במרמה, בחכמה. ד"ה אשר טמא, הכתוב אומר שלא היתה רמיה וכו'.</b> ויפה ביאר "באר יצחק" על אתר. <small>(פ' וישלח תש"מ)</small>
		ור' "נחלת יעקב" כמובא בשפתי חכמים (אות נ). <small>(פ' וישלח תשנ"ט)</small>
		ועם זאת רש"י אינו מובן, שהרי רמאות נשארת רמאות גם כשהיא באה להעניש מישהו על פשע שפשע. <small>(פ' וישלח תשס"ו)</small>
		ברור שהסיפא של הכתוב אינו מדברי בני יעקב, אלא הכתוב מעיד שבני יעקב עשו אשר עשו משום "אשר טמא". אין בזה משום הפיכת רמיה ליושר, אבל הוא מעין הצטדקות־הצדקה, וצ"ע. (פ' וישלח תשמ"ט) ור' מדרש בראשית זוטא: כדין וכהלכה עשו מה שעשו, שהרי טמא אחותם. ו"בעלי התוספות" לפס' כח כתבו: תימה מה ראו לרמות בני העיר לאמר להם להמול ואח"כ הרגום? י"ל שלא עשו רמאות כי ביום השלישי היו מצטערין והיו מתחרטין על המילה ולכך הרגום. ור' דברי "הכתב והקבלה" שכתב": "...ובזה אין מקום לקושית המפרשים, איך בני יעקב הצדיקים שפכו דם נקי חנם, כי לפי המבואר הכתוב עצמו מגלה לנו, שהם בעצמם גרמו להם הרעה הזאת, יען שהתחרטו והצטערו על שמלו, והסכימו לעמוד על בני יעקב להרגם, לכן השיבו גמולם על ראשם, כי הבא להרגך השכם להרגו" <small>(הראני ר' גרשון באס שי').</small>
		וראוי לבדוק משמע מרמה במקרא. (פ' וישלח תשמ"ז) ור' רש"י למעלה (כז, לה).
	@22יד	<b>רש"י ד"ה חרפה הוא, שמץ פסול הא אצלנו וכו'.</b> ולא ידעתי, למה רק שמץ, דהיינו מקצת, מעט. (פ' וישלח תשנ"ט) ור' ספר הזכרון שהוא לשון גנות כמו (שמות לב, כה) "לשמצה בקמיהם".
	@22יט	<b>"...והוא</b> (שכם) <b>נכבד מכל בית אביו".</b> והעובדה שהוא אנס נערה, לא הפחיתה כבודו בעיניהם. <small>(פ' וישלח תשס"א)</small>
	@22כא	<b>רש"י ד"ה והארץ הנה רחבת ידים, ...כלומר לא תפסידו כלום, פרקמטיה הרבה באה לכאן ואין לה קונים. ע"כ.</b> קצת קשה שהרי כאן משמע שהוא מרגיע את יושבי שכם באומרו - חוג הקונים שלכם הוא קטן לפי שעה, עתה יתרחב, יהיה לכם למי למכור, וקודם אמר על בני יעקב שהם יסחרו את הארץ. וצ"ע. <small>(פ' וישלח תשנ"א)</small>
	@22כה	<b>"ויהי ביום השלישי בהיותם כאבים".</b> ר' במשנה שבת פי"ט מ"ג דברי רבי אלעזר בן עזריה ופירושיהם של המאירי ושל ר"ן וגם לשון רמב"ם (הרופא!) כמובא בביאורו של ר' פנחס קהתי. <small>(פ' בלק תשמ"ח)</small>
		ו"בעלי התוספות" על אתר כתבו: ותימה למה המתינו עד יום השלישי, דאין לומר שהיו כואבים יותר ביום השלישי מביום הא' וב'. אלא נראה הטעם כי כל אנשי שכם לא יכלו להמול לכולם ביום אחד ולא בשנים וביום השלישי היו כולם כואבים שכבר מלו כולם, מיד ויקחו איש חרבו. ולפיהם צריך לפרש : בהיות - כולם - כואבים. <small>(פ' וישלח תשנ"א)</small>
		<b>רש"י ד"ה שני בני יעקב, ...שלא נטלו עצה הימנו. ע"כ.</b> קצת קשה, למה נתקללו (מט, ז), והרי עדיין לא היו בני כ' וממילא לא בני עונשין. <small>(פ' וישלח תשמ"ז)</small>
		וגם קצת קשה, מהי הטענה נגדם, והרי ראינו למעלה (ה) שיעקב כלל לא הגיב, לא כאשר בא אליו חמור והוא לבדו, ולא אחרי כן כשבניו הצטרפו לשיחה. ועוד, כלום לא היה ענין המרמה עניינם של כולם (יג), מתוך כוונה להרוג את תושבי שכם בהיותם כואבים, ומה אפוא הכעס על שמעון ולוי דווקא - רק משום שהם היו המבצעים? <small>(פ' וישלח תשמ"ח)</small>
		ומה גם שיש הצדקה לדבר כפי שמעיד הכתוב (יג) לפירושו של רש"י. <small>(פ' וישלח תשמ"ט)</small>
		וכלום נטלו יתר הבנים עצה מיעקב בדבר המרמה? (פ' וישלח תשס"ג) ור' מה שכתבנו למעלה (ז-לה, ב).
	@22ל	<b>רש"י ד"ה עכרתם, ...אין דעתי צלולה עכשו. ואגדה וכו'.</b> ודומה שדברי יונתן בן עוזיאל שבכאן קרובים יותר לפשוטו של מקרא: עכרתון יתי למפקא שמי ביש ביתבי ארעא (עכרתם אותי להוציא עלי שם רע ביושבי הארץ). <small>(פ' וישלח תשמ"ב)</small>
		על כל פנים רש"י מבקש לומר - הצגתם אותי, ראש המשפחה, כמכוער. <small>(פ' וישלח תשנ"א)</small>
		<b>"ויאמר יעקב... עכרתם אתי להבאישני... ונאספו עלי והכוני" וגו'.</b> כלו' יעקב אבינו תולה את תגובת הסביבה בו עצמו, ואלו להלן (לה, ה) מעיד הכתוב "ויהי חתת אלהים... ולא רדפו אחרי בני יעקב", ואולי כתוב זה מיחס לגויי הסביבה הבחנה בין עושי הדבר, דהיינו שמעון ולוי, ולבין ראש המשפחה. ומכל מקום ראה דברי רש"י להלן (מח, כב ד"ה בחרבי ובקשתי). (פ' ויחי תשמ"ז) ור' באר בשדה שם שאין כוונת המדרש לייחס ליעקב את חרבם של שמעון ולוי שהרגו את אנשי שכם, שהרי לא עשו מדעתו והוא גער בהם, אלא משמעות הכתוב, אותה שכם שקניתי מיד שכם האמורי בדמים (לג, יט), ונתקיימה בידי על־ידי חרבם וקשתם של שמעון ולוי.
		ברור שיש כאן משום ביטוי לכעסו של יעקב על שמעון ולוי, אך לא היתה לו תשובה לתשובתם שלהם. ושאל ר' אביגדור נבנצל שליט"א, הנה להלן (מט, ו-ז) "כי באפם הרגו איש וברצונם עקרו שור", מעיר רש"י (ד"ה כי באפם וגו') "אלו חמור ואנשי שכם", ובד"ה וברצונם וגו' (שם) "רצו לעקור את יוסף". יעקב אם־כן חוזר על טענתו בעניין הריגת אנשי שכם, בעוד שכאן לא עמד עליה אחר תשובתם של שמעון ולוי, כאמור. נראה שבדבריו הבחין יעקב בין תגובה מתוך כעס לבין תגובה על־פי שיקול דעת - כאלו שאל, אם אמנם חרה אפכם על העוול שנעשה לאחותכם, כיצד עשיתם - מאוחר יותר - לאחיכם מעשה מתוך שיקול קר. אך דומה שקצת קשה על זה מן הפס' "ארור אפם... ועברתם...", שני ביטויים לענין אחד, דהיינו הכעס, והרי על ענין שכם לא היה צריך לכעוס, כאמור. <small>(פ' וישלח תשנ"ד)</small>
		<b>"...בישב הארץ בכנעני ובפרזי".</b> קצת קשה, הרי חמור ושכם מן החוי היו, ובווודאי לא החווים היחידים, והיה אפוא צריך מן החוי יותר מאשר מן הכנעני והפרזי, שאינם גואלי דם. <small>(פ' וישלח תש"ס)</small>
		דברי תורה עניים במקומם - ראה להלן (מח, כב) "בחרבי ובקשתי" <small>(פ' וישלח תש"ס)</small>
		ועתה באמת קשה לי, מה העכרה יש כאן בעמידת הבנים על כבוד המשפחה, וכדברי יונתן בן עוזיאל, אדרבה, ע"י מעשה שמעון ולוי התפאר שם ישראל. (פ' וישלח תשס"ג) ור' דעת מקרא על אתר שכתב: העולה מן הדברים שאין יעקב דן כאן בגוף המעשה שעשו, ואינו אומר כאן אם המעשה כשלעצמו היה ראוי או לא ראוי, אלא הוא פוסל את דרך קבלת ההחלטה, בלא ששאלו בעצתו ובלא שישקלו את הפן הבטחוני של בית יעקב באותה השעה.
	@22לא	<b>רש"י ד"ה את אחותנו, ית אחתנא. ע"כ.</b> ולא ידעתי, מה מוסיף אונקלוס בתרגומו המילולי ודברי בעל שפתי חכמים (אות ג) אינם נראים לי. <small>(פ' וישלח תש"ן, בשערי צדק)</small>
		אך ראה אות ד, וזה יפה. <small>(פ' וישלח תשס"ו)</small>
@11לה	@22א	<b>רש"י ד"ה קום עלה, לפי שאחרת בדרך, נענשת וכו'.</b> ור' אברהם ברלינר מביא גירסה: נדרך (במקום: בדרך) וכוונתו למה שנדר למעלה (כח, כב) "והאבן הזאת יהיה בית אלהים", שיקריב שם קרבנות. ר' דברי רש"י למעלה (לא, יג). ומשמעות הכתוב: אל תתעכב עוד, הזדרז לשלם נדרך.
		מסתבר שהציווי "ושב שם" הוא בניגוד לאמור למעלה (לג, יט) "אשר נטה שם אהלו", וכן שם (כ) "ויצב שם מזבח", שהכל מוסב על ישיבת יעקב בשכם. מפי ר' יצחק יהודה אייזנר. (פ' וישלח תשל"ג) ור' רמב"ן על אתר.
		דומה שלפי הגירסה "נדרך" יהיה קשה, מה איחור קיום נדר חמור יותר וראוי לעונש יותר מאשר האיחור בקיום מצוות כיבוד אב? <small>(פ' וישלח תשנ"א)</small>
		עוד קשה. למה נענש דווקא בדינה (וגם היא נענשה)? כלום היתה לה השפעה כלשהי על מסעות יעקב? <small>(פ' וישלח תשנ"ב)</small>
		ועוד: הרי את נדר בית־אל יכול היה לקיים, ולהמשיך מיד בדרך לבית אביו, ולמה נצטוה "ושב שם"? ומה גם שציווי זה בא לו אחר שישב י"ח חודש בסוכות, וישב גם בשכם כמה שישב (לג, יט). קשה להבין את חשבונותיו ית'. (פ' וישלח תשנ"ו) ור' רמב"ן על אתר.
		למעלה (לב, כג ד"ה ואת אחד עשר ילדיו) מביא רש"י שיעקב נענש על שום שמנע את דינה מעשו, שמא היתה מחזירתו למוטב (בראשית רבה עו, ט), הניחא שרש"י מביא מדרשים שונים לנושא אחד אפילו הם סותרים זה את זה, אך למה מביאם במקומות שונים, בלא להזכיר את הדרשה או הדרשות האחרות. (פ' וישלח תשס"ב) ור' גור אריה שלקיחת דינה על־ידי שכם היתה מידה כנגד מידה על שמנעה מעשו, ודווקא עתה קרה הדבר משום שנתעכב. ור' בראשית רבה (פא, א): איחר אדם נדרו פנקסו מתבקש.
		<b>"...לאל הנראה אליך".</b> לכאורה היה צ"ל: שנראה אליך, שהרי זה ענין שבעבר. <small>(פ' וישלח תש"ס)</small>
	@22ב	<b>רש"י ד"ה והטהרו, מע"א. ע"כ.</b> וראה דרשת חז"ל במסכת שבת (פב ע"א) שעבודה־זרה מטמאת, ומדוע לא יפרש להיטהר מן טומאת המת. ואכן כך מפרש תרגום יונתן בן עוזיאל, ור' בפירוש יונתן שם. <small>(פ' וישלח תשמ"ח)</small>
		<b>"...הסירו... והטהרו והחליפו... ונקומה ונעלה בית־אל" וגו'.</b> נאום נלהב כפי שיעקב יודע לנאום, השוה למעלה (לא, לו-מב). <small>(פ' וישלח תש"ס)</small>
	@22ד	<b>"ויתנו אל יעקב את כל אלהי הנכר אשר בידם ואת הנזמים אשר באזניהם".</b> ולא ידעתי, מה עניין הנזמים דווקא, ולא ראיתי שיעירו, אך ר' התרגומים המתרגמים "ית קדשיא", ונראה שזה כדי ליישב השאלה הנ"ל, ואולם מנין להם שהיה דוקא בנזמים ענין מיוחד של ע"ז? <small>(פ' וישלח תש"ן, בשערי צדק)</small>
		כבר בימי יעקב אבינו עגילים אצל בנים היו תופעה שלילית, ועל כן אספם מידיהם וקבר אותם תחת האלון. <small>(פ' וישלח תשס"ב)</small>
		היחיד אשר שם לב להבלטת הנזמים מתוך שללה של שכם הוא חזקוני והוא מסב "באזניהם" על אלהי הנכר, הוא מניח אפוא שהיו אלה פסילים שנזמים נתונים באזניהם, ויש רק לבדוק, אם מצינו כזה גם במקום אחר, ויהיו מקורו שלו לפירוש מקורי זה. (פ' וישלח תשס"ד) וכן במשך חכמה ור' רש"ר הירש והעמק דבר.
		כלום יש משום לשון נופל על לשון "באלה" שתחתיה טמן יעקב את אלהי הנכר של שכם? <small>(פ' וישלח תשס"ב)</small>
	@22ו	<b>"ויבא יעקב לוזה אשר בארץ כנען הוא בית־אל".</b> כנזכר למעלה (כח, יט). <small>(פ' וישלח תשנ"א)</small>
	@22ז	<b>"ויקרא למקום אל בית־אל".</b> למקום כולו (ולא למזבח). אף כי למעלה (כח, יט) כבר קרא לו למקום בית־אל, הוא מוסיף כאן שם ה' לפניו, וקצת קשה, מה ראה להוסיף שם גילוי שכינה, ומה התרחש כאן. (פ' וישלח תשמ"ח) ור' רשב"ם והע' 38 בחומש "תורת חיים", אוה"ח הק', ורש"ר הירש.
		<b>רש"י ד"ה נגלו אליו האלהים, במקומות הרבה יש שם אלהות ואדנות בלשון רבים וכו'.</b> וכן כתב רש"י למעלה (כ, יג), וראה ראב"ע (למעלה א, א) שבלשון הקודש דרך כבוד לומר על הגדול לשון רבים. <small>(פ' וישלח תש"ן, בשערי צדק)</small>
	@22ח	<b>רש"י ד"ה ותמת דברה.</b> לפי דברי רש"י כאן יש מקום לברר, מה היתה הסיבה המכרעת לצאת יעקב מבית לבן - שנאת בני לבן, דיבורו של הקב"ה או הגעת דבורה שליחת רבקה אצלו, או שמא כל שלושת העניינים גם יחד. אך דומה שאין בכתובים כל רמז להגעתה של דבורה אל יעקב בבית לבן. ולכאורה יש כאן דוגמה נוספת ל"סיבתיות כפולה", כפי שקרא מו"ר ר' קלמן כהנא זצ"ל תופעה זו. <small>(פ' וישלח תשמ"ט)</small>
		<b>"...ומתה בדרך".</b> ור' מה שכתבתי למעלה (כז, מד), וצריך לתקן שם. <small>(פ' וישלח תשנ"א)</small>
		אם אכן רבקה שלחה את דבורה, כפי שהבטיחה, על סמך מה שלחה עכשיו? אם ידעה שעשו סלח לו ליעקב, למה התכונן לפגישה בג' דברים ופחד כל כך? לכאורה אין זה עולה כל כך בקנה אחד עם ראשית הפרשה. <small>(פ' וישלח תשנ"ו)</small>
		ונראה שדברי רש"י (ר"מ הדרשן) "...ומתה בדרך" מדברים על מות דבורה בדרך אל יעקב, כלומר הם נפגשו כשיעקב היה בדרכו חזרה ודבורה בדרך לארם, לפני שמלאה שליחותה של רבקה. <small>(פ' וישלח תשס"א)</small>
		אלא שאם כן היתה שליחת מצוה - להחזיר את יעקב לא"י - ולמה ניזוקה? <small>(פ' וישלח תשס"ו)</small>
		<b>רש"י ד"ה תחת האלון, בשפולי מישרא. ע"כ.</b> והוא תרגום אונקלוס, ואין רש"י מזכירו בשם, כמו לעתים קרובות. ואולי כדאי לרכז את כל הפסוקים שבהם באה תופעה זו, שמא ניתן יהיה להגיע למסקנה כלשהי, שהרי עצם העובדה של אי־איזכור אונקלוס כאשר מצטטים אותו, היא תמוהה. <small>(פ' וישלח תשל"ג)</small>
		וקשה לי, למה אין רש"י מפרש אלון כמו "ויקח תרזה ואלון" (ישעיה מד, יד), וראה שופטים (ט, ו) - "עם אילון מצב אשר בשכם" - וראה דעת זקנים שמדובר בעץ. (פ' וישלח תשמ"ז) ור' רש"י למעלה (יד, ו) שהביא דוגמאות נוספות.
		ודברי רש"י: <b>ואלון בלשון יוני אחר</b> - לא ידעתי פשרם, כלום יש כאן מלה יוונית בתורה? (פ' וישלח תשנ"ב) ור' רא"ם להלן (מט, כב) שתיבות אלו נטלו הגויים מלשון תורתנו.
		<b>שם. ...לפיכך העלימו את יום מותה [של רבקה] שלא יקללו הבריות וכו'.</b> ודווקא על רקע איזכור מות דבורה בולט העדר איזכור מות רבקה עוד יותר. <small>(פ' וישלח תשנ"ד)</small>
		ועוד: לשון רש"י: <b>לפיכך העלימו... אף הכתוב לא פרסמה וכו'.</b> הרי זה כאלו יש כאן שני גורמים נפרדים, וכאלו יכולנו לדעת תאריך בלי כתוב. (פ' וישלח תשנ"ט) ור' מש"כ למעלה (כג, ב).
	@22י	<b>"שמך יעקב לא יקרא שמך עוד יעקב".</b> באשר לחזרה, ראה רמב"ן על אתר. וראוי לברר עניין איסור קריאת יעקב בשם זה, וראה בסיפא של דבריו. <small>(פ' וישלח תשמ"ט)</small>
		ועל כל פנים קשה, הנה בכל הפרשה שמכאן ואילך, שוב נקרא שמו יעקב, ראה פסוקים יד, טו, כ, כב, כג, כז, כט, והרי זה תמוה. (פ' וישלח תשנ"ח) ור' ברכות יג ע"א: "לא יקרא שמך עוד יעקב כי אם ישראל יהיה שמך - לא שיעקר יעקב ממקומו, אלא ישראל עיקר ויעקב טפל לו", ורש"י שם פירש: "לא שיעקר יעקב ממקומו, שהרי מצינו שקראו הקב"ה יעקב אחר זאת ברדתו למצרים...". ור' רש"י למעלה (לב, כט) שהמלאך לא החליף את שמו אלא בישרו "סופך שהקב"ה נגלה אליך בבית אל ומחליף את שמך", וכן ברד"ק שם.
	@22יא	<b>"אני אל שדי פרה ורבה".</b> ראה דברי "משך חכמה" לעיל (ט, ז) המנמק מכאן ע"פ חז"ל (יבמות סה ע"ב) את מצות פרו ורבו לזכרים בלבד. <small>(פ' נח תשמ"ט)</small>
		<b>רש"י ד"ה ומלכים, שאול ואיש בושת שהיו משבט בנימין, שעדיין לא נולד. ע"כ.</b> ולא ידעתי לשם מה צריך רש"י לומר כן אחר שכבר העיר קודם (ד"ה פרה ורבה) "שעדיין לא נולד בנימין"! <small>(פ' וישלח תשנ"ב)</small>
	@22יב	<b>"ואת הארץ אשר נתתי... אתננה... אתן" וגו'.</b> אתננה אחרי "נתתי" קשה, אא"כ נפרש "נתתי" במובן הבטחתי, וכזה לא שמענו. (פ' וישלח תשמ"ז) וכן כתוב בברית בין הבתרים (טו, יח) "לזרעך נתתי את הארץ הזאת". ור' בראשית רבה (מד, כב): "מאמרו של הקב"ה הוא מעשה". ור' רמב"ן על אתר ש"נתתי" פירושו "נתתי בשבועה". ור' מדרש שכל טוב (בובר) על אתר: שלש נתינות כתובות כאן, כנגד שלש ארצות: יהודה, ועבר הירדן והגליל. ור' אוה"ח הק' על אתר ששתי הנתינות האחרונות - אחד לו ואחד לזרעו.
	@22יג	<b>רש"י ד"ה במקום אשר דבר אתו, איני יודע וכו'.</b> דבור זה שייך לפס' יג ולא לפס' יד כמצוין בחומשים, וכפי שאכן מציין ר' אברהם ברלינר. שהרי מלים אלה בפס' יד מובנות בהחלט ונחוצות, ואלו בפס' יג הן מיותרות לכאורה, ועליהן מוסבות דברי רש"י. <small>(פ' וישלח תשמ"ח)</small>
		ומכל מקום ראויה לציון החזרה המשולשת על הביטוי "במקום אשר דבר אתו" בג' פסוקים רצופים. <small>(פ' וישלח תשמ"ח)</small>
		וקשה לומר שזה משום חשיבותה היוצאת דופן של הופעת הדיבור האלקי לאחד האבות. שהרי יש כאלה עוד ועוד. (פ' וישלח תשנ"ו) ור' רד"ק על אתר.
	@22טז	<b>רש"י ד"ה כברת ארץ, ...ואגדה (בראשית רבה פב, ז), בזמן שהארץ חלולה ומנוקבת ככברה, שהניר מצוי והסתיו עבר והשרב עדיין לא בא. ע"כ.</b> עדיין לא הגעתי למסקנה. לאיזו עונה מתכוון רש"י אם לתחילת החורף (ע"ש הניר מצוי והסתיו עבר), אך אז מה שייך לומר שהשרב עדיין לא בא. ואם מדובר בתחילת הקיץ. כדברי שפתי חכמים (אות ס), מה שייך לומר הסתיו עבר? <small>(פ' וישלח תשמ"ח)</small>
		הסתיו הוא החורף. ראה אונקלוס (ח, כב) "וקיץ וחרף" שמתרגם: קייטא וסיתוא. (פ' וישלח תשנ"ג) וכן פירש רש"י בשיר השירים (ב, יא).
		וראה רש"י להלן (מח, ז ד"ה כברת ארץ), ושם הדברים פשוטים ומובנים. <small>(פ' ויגש תשמ"ח)</small>
	@22יז	<b>רש"י ד"ה כי גם זה, ...ורבותינו דרשו, עם כל שבט נולדה תאומה.</b> הביאור הוא בהנחה שתאומה זו נולדה ראשונה, ורחל יראה שמא ילדה שתי בנות, ועל כן באים דבריה המרגיעים של המילדת - ודרשתם הנ"ל בבראשית רבה (פב, ח) תמוהה כשלעצמה, כי אם אמנם נולדה תאומה עם כל אחד מן השבטים, כיצד מגיעים למנין שבעים נפש אצל יורדי מצרים? וא"א לומר שאין הכתוב מונה את הנקבות, שהרי מונה את דינה ואפי' את יוכבד שנולדה בין החומות. <small>(פ' וישלח תשמ"ז)</small>
		ור' להלן (לז, לה רש"י ד"ה וכל בנתיו). <small>(פ' וישלח תשמ"ז)</small>
		וגם קשה לומר שכולן מתו לפני ירידת יעקב למצרים, או התחתנו עם אנשי כנען ונותרו שם. (פ' וישלח תשמ"ט) ור' להלן (מו, כו רש"י ד"ה כל הנפש הבאה ליעקב) שלדברי האומר תאומות נולדו עם השבטים, צריכים אנו לומר שמתו לפני ירידתן למצרים.
	@22יח	<b>"ותקרא... ואביו קרא לו..."</b>. והשוה מה שכתבתי למעלה (לא, ג-ה) <small>(פ' ויצא תשנ"ז)</small>
		ראה גם מה שכתבתי לבמדבר (כו, כד). <small>(פ' פנחס תשנ"ט)</small>
		<b>"...ואביו קרא לו בנימין".</b> זהו היחיד שבין שבטי ישראל שאביו קראו בשם (בנוסף על השם שקראתו אמו). <small>(פ' וישלח תשנ"ב)</small>
		ועכ"פ ר' למעלה (כט, לד ורש"י שם ד"ה קרא שמו לוי). <small>(פ' וישלח תשנ"ו)</small>
		<b>רש"י ד"ה בנימין, ...בארץ כנען שהיא בנגב... הנגבה. ע"כ.</b> ולא ידעתי, למה רש"י מדגיש כל כך ענין הנגב שכלל לא הוזכר כאן. (פ' וישלח תשנ"ג) מן הפס' בתהלים (פט, יג) "צפון וימין אתה בראתם" למד רש"י שימין משמעו: דרום.
	@22יט	<b>"ותמת רחל".</b> ראה רש"י למעלה (לא, לב ד"ה לא יחיה) שמפני דבריו של יעקב ללבן "עם אשר תמצא את אלהיך לא יחיה..." מתה רחל בדרך. אף פעם לא הבנתי, כיצד זה חזרו בני יעקב על כגון דא (להלן מד, ט) והתחייבו שאין בהם מי שגנב הגביע. ותמיהה דומה על מעשה יצחק אבינו ע"ה למעלה (כו, ז), אע"פ שאברהם אבינו ע"ה נענש על מעשה כזה, ראה לעיל (יב, יב וכן כ, ב). וכן גם עניין כריתת הברית עם אבימלך (למעלה פרק כ), וראה רשב"ם (כב, א). ואעפ"כ חוזר יצחק על זה (כג, לא). <small>(פ' וישלח תשנ"ג)</small>
		<b>"ותקבר".</b> לא נאמר ויקברה, מעין זה דלהלן "ואקברה" (מח, ז), וזה תמוה. <small>(פ' וישלח תש"ן)</small>
	@22כב	<b>רש"י ד"ה וישכב, מתוך שבלבל משכבו, מעלה עליו הכתוב כאלו שכבה וכו'.</b> והוא ע"פ גמ' שבת נה ע"ב, וכן דברי רש"י בד"ה הבא: <b>"ללמדך... שלא חטא ראובן".</b> ואולם לפי זה קשה עוד יותר, למה קלל יעקב אבינו ע"ה את בנו בכורו (להלן מט, ד) מעבר לכל פרופורציה למה שעשה, ובעיקר - למה שכיוון לעשות. וצ"ע. (פ' ויחי תשנ"א) ור' מהרש"א שם בח"א: "...היינו דלא חטא במעשה בלהה ממש אבל חטא בבלבול יצועי אביו". וה' מדקדק עם צדיקים <small>(בבא קמא נ ע"א).</small>
	@22כז	<b>"...אשר גר שם אברהם ויצחק".</b> וקשה לי, והרי צריך היה לומר אשר גרו שם, בלשון רבים? וא"א לומר כל אחד בפני עצמו, שהרי מסתבר שבמשך תקופה נכרת גרו יחדיו. <small>(פ' וישלח תשמ"ז)</small>
	@22כט	<b>"...ויקברו אתו עשו ויעקב בניו".</b> אין הכתוב מזכיר כאן, היכן קברוהו, כפי שאמנם מזכיר בקבורת אברהם (כה, ח-י) ובקבורת יעקב (נ, נג). <small>(פ' דברים תשס"א)</small>
		באשר לרבקה, אין הכתוב מזכיר אפילו את עצם פטירתה. ואולי שייך הטעם שניתן לכך - שילדה את עשו - גם כאן? <small>(פ' ואתחנן תשס"א)</small>
		והשוה גם למטה (מט, לא). <small>(פ' עקב תשס"א)</small>
		והשבת אמר לי איתי שי' בפשטות - אברהם ויעקב הובאו מרחוק, ועל כן יש מקום להזכיר מקום קבורתם. יצחק נפטר בקרית ארבע ועל כן אין צורך להזכיר, שאכן נקבר במערת המכפלה, שהרי אין טבעי מזה. (פ' וישלח תשס"ה) ור' מש"כ למעלה (לג, ז).
		נדירים במקרא שמות שחוזרים אחרי דורות מספר, והנה בשני פרקים אלו ישנם חמישה - עדה, רעואל, קרח, זרח, שאול, והרי זה ראוי לציון. <small>(פ' וישלח תשס"ד)</small>
@11לו	@22ב	<b>רש"י ד"ה אהליבמה, היא יהודית, והוא כינה שמה יהודית לומר שהיא כופרת בע"א, כדי להטעות את אביו. ע"כ.</b> וקשה לי, והרי לשם יהודית עדיין לא היתה כל משמעות לאומית ואידאולוגית. ובשם אהליבמה השתמש ריה"ל בפיוט הגאולה: "ואהלי במה / לאהליבמה. ואהליבה מה / תייחל וכמה". פירוש: בית מקדשי (אהלי) היה מקדש ובמה למלכות אדום המיוצגת על־ידי אשת עשו אהליבמה. ומנגד - אהליבה (היא ירושלם, יחזקאל כג, ד) מה עוד תוכל לייחל וכמה עוד תוכל לייחל לתשועתה. <small>(פ' וישלח תשמ"ב)</small>
		ויש לציין שלהלן (פס' מא) מופיע אלוף (זכר!) בשם אהליבמה. (פ' וישלח תשמ"ח) ור' דעת מקרא שם שנקרא על שם אם זקנתו. ור' ראב"ע שם.
		וראה שפתי חכמים (אות ב) במיוחד בסיפא של דבריו, שהקשה שיהודית היתה בת בארי החתי ואהליבמה היתה בת ענה החוי. ור' מהרש"ל ששינה עשו גם שם אביה, שלא ידע אביו שהיא בת "ענה" שהיה ממזר כדלהלן, וכן אמר שהיא מבני חת, כי החוים היו אדוקים יותר בע"ז. ור' חזקוני.
		וראה מה שכתבתי להלן (מט, ח) על הופעתו הראשונה של הכינוי יהודים. <small>(פ' וישלח תשס"ד)</small>
	@22ג	<b>רש"י ד"ה בשמת בת ישמעאל, ...ג' מוחלין להן עוונותיהן... והנושא אשה, ולמד הטעם מכאן, לכך נקראת מחלת, שנמחלו עוונותיו. ע"כ.</b> ולא ברור לי, עוונותיו של מי? של הנושא או שמא גם של הנישאת? ור' אברהם ברלינר מביא בסוגריים [עוונותיה]. <small>(פ' וישלח תשמ"ז)</small>
		ולכאורה גירסת ר' אברהם ברלינר נכונה, שהרי באישה מדובר כאן. <small>(פ' וישלח תשנ"א)</small>
		וראוי לציין ששתי בשמת היו, זו שבכאן וזו שבפס' ב - בת אילון. <small>(פ' וישלח תשנ"ז)</small>
		ועתה תמיהני, למה אין רש"י מביא דרשה זו כבר למעלה (כח, ט), והרי שם מקומה. (פ' וישלח תשנ"ט) ור' גור אריה שכאן שינה הכתוב שמה ועל־כן נדרש רש"י לדברי חז"ל שבשמת זו נקראה בשעת נישואיה "מחלת" על שם מחילת העוונות.
		<b>רש"י ד"ה אחות נביות, על שם שהוא השיאה לו משמת ישמעאל וכו'.</b> ואם אמנם היא בשמת היא מחלת, כפי שרש"י מעיר בד"ה הקודם, עוד יותר קשה למה חוזר הכתוב על פרט זה בשנייה, ואפילו בראשונה לא ידעתי חשיבותו. <small>(פ' וישלח תשמ"ז)</small>
		ועוד, מאי נפקא מינה מי השיאה, ומה גם שרק בפס' הקודם העיר רש"י: והודיעך הכתוב שכולן בני ממזרות היו. (פ' וישב תשנ"א) ור' דברי רש"י למעלה (כח, ט) שישמעאל יעדה לעשו ומת באותו פרק, ונביות אחיה השיאה. ור' תפארת ישראל שם שחזר הכתוב ואמרו כאן להשמיע שבשמת היא מחלת האמורה למעלה, ולא מדובר בשתי אחיות בנות ישמעאל.
	@22ו	<b>"...וילך</b> (עשו) <b>אל ארץ... ולא יכלה ארץ מגוריהם" וגו'.</b> מכאן משמע שעשו הלך לשעיר זמן מה אחר שוב יעקב לארץ כנען, בעוד שלמעלה (לב, ד) "וישלח יעקב... אל עשו אחיו ארצה שעיר" ולמעלה (לג, יד) "...עד אשר אבא אל אדני שעירה" משמע שכבר היה שם כאשר יעקב יצא לדרך לארץ כנען. ואולי משום קושי זה מביא רש"י לפסוקנו את דברי בראשית רבה (פב, יג) - מפני שטר חוב וכו', וזה הרי לא קשור לסיטואציה מסוימת. והשוה גם למעלה (לב, ה). (פ וישלח תשס"א) ור' רמב"ן על אתר שבתחילה הלך עשו לשעיר והיה שם לשר, אבל בניו וביתו נשארו בארץ כנען, ואחרי שחזר יעקב אחיו לארץ כנען פנה לו מפניו והלך לשעיר עם כל ביתו כדי להתיישב שם, ואז נלחם בבני שעיר החורי יושבי הארץ וכבשם.
	@22יב	<b>"ותמנע היתה פילגש".</b> בחומש "רב פנינים" ב"פירוש על ספור ותמנע וגו'" מבקש להראות, מדוע נחוץ פסוקנו זה, ולפי דבריו גם מתפרש יפה האמור בפס' ח: "עשו הוא אדום". <small>(פ' וישלח תשמ"ח)</small>
		ולהלן (מ) יוצא בבירור שתמנע זכר היה. ור' דעת מקרא שם שתמנע האלוף נקרא על שם תמנע הפילגש או על שם צעיר בניו של אליפז שנקרא אף הוא תמנע (דברי הימים א' א, לו). ור' ראב"ע שם. <small>(פ' וישלח תשנ"ג)</small>
		<b>רש"י ד"ה ותמנע היתה פילגש, להודיע גדולתו של אברהם כמה היו תאבים לידבק בזרעו, תמנע זו בת אלופים היתה וכו'.</b> ור' דברי רש"י לדברים (לב, מז ד"ה כי לא דבר רק הוא מכם). <small>(פ' וישב תשנ"ה)</small>
		וראה מה שכתבתי למעלה (לב, כג), לפס' אחד עשר ילדיו. <small>(פ' וישב תשנ"ח)</small>
	@22טז	<b>"אלוף קרח".</b> ראה רש"י לפס' ה שקרח זה ממזר היה, ובן אליפז והוא המנוי למעלה (ה, יד) ולהלן (יח). <small>(פ' וישלח תשנ"ו)</small>
	@22כ	<b>רש"י ד"ה יושבי הארץ, ...שהיו טועמין העפר ויודעין, איזו נטיעה ראויה לו. ע"כ.</b> כל זה טוב ויפה, אך מה עניין יש לי לדעת פרטים על העם שממנו כבש עשו את נחלתו? <small>(פ' וישלח תשנ"ו)</small>
		והנה מקורו של רש"י הוא בגמ' (שבת פה ע"א), אלא ששם הלשון הוא "שהיו אומרים, מלא קנה זו" וכו', ובהמשך דורשת הגמרא על ה"חיוי" שהיו טועמים את העפר ולא על "בני שעיר החורי". ור' משכיל לדוד שנשאר בצ"ע. <small>(פ' וישלח תשס"ו)</small>
	@22כד	<b>"אשר מצא את הימם".</b> אונקלוס תרגם - גבריא, ור' דעת מקרא על אתר. ודברי רש"י "שאימתן מוטלת על הבריות" הם דברי ר' יהושע בן לוי בחולין ז ע"א, לפני דברי חנינא שרש"י מביאם בשמו. וקצת תמוה שאין רש"י מזכיר שמו של ריב"ל! <small>(פ' וישלח תשנ"ז)</small>
	@22לא	<b>רש"י ד"ה ואלה המלכים וגו', ...אין מלך באדום נצב מלך. ע"כ.</b> מאז שכבש דוד את אדום (שמואל ב' ח, יד), לא היה שם מלך אלא נציב הממונה לגבות מיסים. <small>(פ' וישלח תשנ"ז)</small>
	@22לו	אין כאן שושלת מלוכה, אלא כל אחד מן השמונה בא ממקום אחר ואולי אף ממדינה אחרת (ר' רש"י לג), ולשלושה מהם בירות משלהם. הרושם הוא כאלו מלכים אלה נבחרו ע"פ סגולותיהם האישיות, והרי זה תמוה, וצ"ע. <small>(פ' וישלח תשנ"ז)</small>
	@22לט	<b>"מהיטבאל בת מטרד בת מי זהב".</b> יונתן בן עוזיאל, רשב"ם וראב"ע תמהים על איזכור הסב, שכן זה דבר בלתי רגיל, ובוודאי כך לגבי אשה. אך משום מה לא ראיתי מי מעיר על תופעה דומה באיזכור אהליבמה בפסוקים ב ויד (פעמיים), ועוד בתוספת "החוי" (ב) ו"אשת עשיו" (יד), ורק באיזכורה השלישי (יח) היא נזכרת בשמה בתוספת "אשת עשו".
		באשר לאיזכור האם במקום האב ביקש יאיר שי' לומר, כי זה כדי לציין אי־הוודאות באשר לאב, כנראה בהשפעת דברי רש"י בכמה וכמה מקומות בפרשה זו, אך עדיין יהיה קשה, למה אצל מהיטבאל - פעם, אצל אהליבמה - פעמיים, ואצל יתר הנשים המוזכרות כאן - בכלל לא. וצ"ע. (פ' וישלח תשנ"ו) ור' דעת מקרא לפס' ב שכוונת הייחוס הכפול להודיע שמדובר בבת גדולי הארץ, מעין "בת יורשת" וגם גמגום יש בלשון זו של יוחסין ובא לרמוז לגילוי עריות - שני אבות היו לכל אחת מהן (אהליבמה ומהיטבאל), אחד רשמי ואחד ביולוגי וכדברי רש"י שם, שכולן בני ממזרות היו.
		<b>רש"י ד"ה בת מי זהב, מהו זהב? עשיר היה, ואין זהב חשוב בעיניו כלום. ע"כ.</b> לכאורה מבקש רש"י לפרש את הצירוף מי זהב, וביאורו - זהב לו כמים. <small>(פ' וישלח תשנ"ז)</small>
	@22מ	<b>רש"י ד"ה ואלה שמות אלופי עשו, שנקראו על שם מדינותיהם וכו'.</b> לכאורה אין ד"ה מתאים, שהרי רש"י בא לפרש את המלים "למשפחתם למקומתם בשמתם". וכוונת רש"י לומר שלאחר שמת הדר שהיה המלך השמיני ממלכי אדום ונפסקה מאדום המלכות, היו להם אלופים בלבד, שהם שרים גדולים שאינם מוכתרים במלכות, כמבואר למעלה (טו).
		עכ"פ, באשר להבדל בין מלכים לאלופים יש להוסיף על דברי רש"י את דברי הגמ' (סנהדרין צט ע"ב): אלוף - מלכותא בלא תגא. <small>(פ' וישלח תשנ"ז)</small>
		קצת תמוה שיש בין אלופי אדום שניים - תמנע ואהליבמה - ששמם מופיע קודם כשם נקבה (בפס' יב וכה). ור' מש"כ שם. <small>(פ' וישלח תשנ"ד)</small>
	@22מג	<b>רש"י ד"ה מגדיאל, היא רומי. ע"כ.</b> מקורו של רש"י בפרקי דרבי אליעזר (לח), וראה אצל ר' אברהם ברלינר (אות ח). <small>(פ' וישלח תשמ"ח)</small>
		ולשון נקיבה "היא רומי" קשה, שהרי הנושא הוא מגדיאל, שם אלוף. וגם קשה פער הזמן בין אלופי עשו והקמת רומי. <small>(פ' וישלח תשנ"ט)</small>
		וראה דברי רמב"ן על אתר שנדרש לזה. <small>(פ' וישלח תשנ"ב)</small>
@11לז	@22א	<b>"וישב יעקב" וגו'.</b> דומה שפסוק זה אמור כנגד עשרים השנים שיעקב שהה בחו"ל, בארם, שאם לא כן, אין בו כל צורך. (פ' וישב תשס"ה) ור' רמב"ן וחזקוני על אתר שהוא כנגד ישיבת עשו בהר שעיר <small>(למעלה לו, ח).</small>
		<b>רש"י ד"ה וישב יעקב וגו'. אחר שכתב לך ישובי עשו ותולדותיו וכו'.</b> ראה הע' 1 בחומש תורת חיים בשם מהרי"ק: פי' ישובי תולדותיו, ולא כמו שמבינים רוב העולם שפירש תולדות עשו בדרך קצרה, כי איננו כן, שהרי תולדותיו נמנו בדרך ארוכה, אלא ישובי תולדותיו, משא"כ בישובי יעקב. <small>(פ' וישב תשס"ד)</small>
	@22ב	<b>רש"י ד"ה אלה תלדות יעקב, ואלה של תולדות יעקב וכו'.</b> כלומר לאחר שסיפר הכתוב שיעקב ישב בארץ מגורי אביו, פתח במעשי ישוב "תולדות יעקב", ומכאן ועד סוף התורה מספר הכתוב בארוכה גלגולי ישוביהם עד זמן כניסתם לארץ. ר' גור אריה.
		<b>שם. ...ועוד נדרש בו, וישב, בקש יעקב לישב בשלוה וכו'.</b> לדעת שפתי חכמים (אות ח) דורש כך משום שלא כתוב בפשטות: ויחי יעקב וגו'. לענ"ד הרמז הוא בפועל ישב לעומת הפועל גור, כי שוני זה מבליט את הרצון לשבת (בשלוה) ולא להתגורר (כמו אביו וזקנו). <small>(פ' וישב תשס"ו)</small>
		<b>רש"י ד"ה והוא נער, שהיה עושה מעשה נערות וכו'.</b> רויטל שתי' קראה "מעשה נערוֹת", וקרוב לוודאי שצדקה, אף כי איני זוכר מעין זה. וברש"י המנוקד של ר' אלקנה ביליק ז"ל ניקד נערוּת, ולא אדע למה. <small>(פ' וישב תשנ"א)</small>
		אמנם צ"ל נערוּת, שהרי הדרשה מבוססת על יתור לשון "והוא נער", שהרי ידענו שהוא נער מן הכתוב "ויוסף בן שבע עשרה שנה". (פ' וישלח תשס"ג) המיוחס לרש"י בדברי הימים ב' (לד, ג) כתב: והוא נער את בני בלהה... ויבא יוסף את דבתם רעה - ואין תימה בדבר, אבל אם היה בן שלשים לא היה עושה. ור' יפה תואר על בראשית רבה (פד, ז) ד"ה שהיה, שכתב: ...איך היה יוסף הצדיק עושה כזה? ועוד: למה יספר הכתוב בגנות והלא אפילו בגנות בהמה טמאה לא ספר הכתוב, כל־שכן בגנות הצדיקים וכדאמרינן בפרק יש נוחלין? ושמא יש לומר שיוסף היה מכוין לשם שמים לפי שתלמידי חכמים צריך שיהיו מסולסלים קצת כמו שאמר בברכות שאין יוצאין בטלאי במנעליהם, ובמסכת שבת אמרו כל תלמיד חכם שנמצא רבב על בגדו חייב מיתה. ויוסף, ארי בר חכים הוא, היה נזהר בזה, אלא שלפי שהיה נזהר יותר מדאי נחשב לו למעשה נערות והיה לו קצת למכשול. ור' דבריו הנפלאים של הרב יחיאל מיכל רבינוביץ בספרו אפיקי ים (בסוף הקדמת ח"ב, חלק "בינה במקרא" - הראני הרב איתן שנדורפי שי') שהדגיש הכתוב "והוא נער" לבאר שמה שלא הוכיח יוסף את אחיו טרם גילה לאביו הוא מפני שחשב שתוכחתו לא תועיל כי היו אחיו מזלזלים בבני השפחות והוא הרי שימש ושירת אצל בני השפחות, וכן הדגיש הכתוב "ויבא יוסף", ולא "ויספר", כמביא דבר ממקום למקום - לא הוסיף ולא גרע. ולבסוף הדגיש הכתוב "אל אביהם", ולא "אביו" לרמז שכיון יוסף רק לתועלת, שיוכיחם אביהם. ובאמת טעה יוסף בדבר, שהיה לו להוכיחם בעצמו תחילה.
		<b>רש"י ד"ה את בני בלהה, כלומר ורגיל אצל בני בלהה וכו'.</b> וקצת קשה, למה רש"י מדבר על בני בלהה בלבד, והרי פס' מפורש הוא שרגיל היה גם עם בני זלפה, ולכאורה בלא כל הבדל ביניהם, וכפי שמצויין אצל רשב"ם וראב"ע. וכך גם שאלתני שירה שתי' (תשנ"א). ובס' "יוסף הלל" פותר את השאלה ע"י הוספת וגו' לדיבור המתחיל, אבל אינו מציין, מנין לו, ואכן בדפו"ר אין וגו'. <small>(פ' וישב תשמ"ח, תשמ"ט, תשנ"א, תשנ"ו)</small>
		<b>רש"י ד"ה את דבתם רעה, כל רעה שהיה שהיה רואה באחיו בני לאה וכו'.</b> אכן הסברה אומרת כן, שהרי הכתוב מעיר שהיה עם בני זלפה ועם בני בלהה. אבל לפי התחביר ודאי שהכינוי של "דבתם" מוסב בדווקא על בני השפחות. ולכאורה צריך לומר שרש"י מעריך את כוח ההקשר יותר מאשר כוחו של הדקדוק. (פ' וישב תשמ"ח) וכתב רבי שמואל אלמושנינו בפירושו על רש"י על התורה שהכתוב נמשך לאמור למעלה "היה רועה את אחיו" דהיינו בני לאה.
		ור' בשפתי חכמים (סוף אות נ) גזירה שוה יפה של "רעה", ואולי לכך התכוון רש"י כשאמר "כל רעה שהיה רואה", ותמוה ששפתי חכמים אינו אומר זאת. <small>(פ' וישב תשמ"ט)</small>
		ולשון רש"י: כדי שילך בשחיטה אינו לא בדפו"ר ולא אצל ר' אברהם ברלינר, ונראה שזוהי תוספת והיא אינה מובנת, כמו רבות. <small>(פ' וישב תש"ן)</small>
		<b>שם. ...כל רעה שהיה רואה וכו'.</b> כך היה רואה אך לא זו היתה המציאות. ואלו העונשין - מידה כנגד מידה - הם ע"פ הכלל: כל החושד בכשרים לוקה בגופו (שבת צז ע"א). (פ' וישלח תשנ"ז) ור' יפה תואר שמה שראם <b>אוכלים אבר מן החי</b>, הוא שאכלו בשר בן פקועה (עובר שנמצא במעי אמו בשעת שחיטתה) שניתר בשחיטת אמו ואין צריך שחיטה, ויוסף לא ידע שהוא זה. ור' רא"ם <b>שלא קראום עבדים</b> אלא "בני השפחות" ולא נתכוונו לזלזל בהם אלא לכנותם לפי יחוסם. וגם <b>לא היו עוסקים ח"ו בעריות</b>, אלא היו סוחרים ומשתמשים בבנות הארץ בעסק הצאן החלב והגבינות, וכדברי הגמרא (קידושין פב ע"א) שמותר להשתמש באשה כשאין דעתו לעבירה, ויוסף סבר שאין ראוי להשתמש כלל.
	@22ג	<b>"ועשה לו כתנת פסים".</b> ראה ר"ע ספורנו שביאר כוונת יעקב אבינו במעשה הכתנת: לאות שיהיה הוא המנהיג בבית ובשדה וכו'. ועל פס' ד כתב: ובזה טעה יעקב לשנות לבן בין הבנים, בענין שיכירו אחיו את האהבה אשר בלבו. ובשבת י ע"ב כתוב: ואמר רבא בר מחסיא בר גוריא משמיה דרב: לעולם אל ישנה אדם בנו בין הבנים, שבשביל משקל שני סלעים מילת שנתן יעקב ליוסף יותר משאר בניו נתגלגל הדבר וירדו אבותינו למצרים. וכן פסק רמב"ם בהלכות נחלות (פ"ו ה"יג) ור' הע' 18 של הרב יהודה קופרמן על דברי הספורנו: ושמעתי מפי הרה"ג לייב היימן שליט"א שיעקב אבינו לא הרגיש שהוא משנה בנו יוסף בין בניו בהעדפה זאת, אלא חשב שבזה הוא ממלא את מקומה של רחל החסרה ליוסף אשר גדל בלעדיה, במותה עליו בהיותו כבן שמונה <small>(מהרב איתן שנדורפי שי').</small>
		<b>רש"י ד"ה בן זקונים, ...ואונקלוס תרגם בר חכים הוא ליה. ע"כ.</b> ולכאורה הוא מתרגם כך משום הקושיה "והא בנימין נולד לו יותר לעת זקנתו מיוסף" כדברי שפתי חכמים (אות ע), ולא כדבריו שבאות פ. ומסתבר שזוהי גם סיבת ד"א שברש"י. אבל ראה רמב"ן על אתר שהיה מנהג הזקנים לקחת אחד מבניהם הקטנים לשרתם ובן זה נקרא "בן זקונים" - שמשרת אביו בזיקנותו. <small>(תשמ"ח, תשנ"ד, תשנ"ה)</small>
		<b>רש"י ד"ה פסים, לשון כלי מילת.</b> ראה רש"י לשיר השירים (ד, ב ד"ה שיניך) שהרחלים המובחרות, נמסרות לרועה הגון שיזהר בצמרן, שיוכלו לעשותו כלי מילת, ומשמרין את הרחלים משעת לידתן שלא יתלכלך צמרן. ובשבת י ע"ב ד"ה משקל כתב רש"י: מצאתי בתלמידי רבינו יצחק הלוי, שרק סביב פס ידו נתן מילת, ולא כל הכתונת.
		ולדברי רש"י: "כמו כרפס ותכלת", ראה דברי ר' יוסי בר חנינא במסכת מגילה יב ע"א: "כרפס - כרים של פסים". ורא"ם הוסיף שהם כסתות של צמר נקי. <small>(פ' וישלח תשמ"ז)</small>
		ועתה הבינותי דברי רש"י "כמו כרפס ותכלת" כפשוטם - כתונת פסים שבה בא פס כרפס ואחר פס תכלת וחוזר חלילה. <small>(פ' וישב תשס"ה)</small>
		ור' רש"י להלן (פס' כג) שמדובר בכותנת נוספת! <small>(פ' וישב תשמ"ח)</small>
		ותמוה שאין רש"י מזכיר כאן דבריו שם. <small>(פ' וישב תש"ן, בשערי צדק)</small>
		<b>שם. ...ומדרש אגדה, על שם צרותיו, שנמכר לפוטיפר ולסוחרים ולישמעאלים ולמדינים. ע"כ.</b> לפי מדרש האגדה, יפורש "ויעברו אנשים מדינים סוחרים" (כח) כאילו כתוב "מדינים וסוחרים", וחסר ו"ו. והביא רש"י אגדה זו משום ראשי התיבות <b>פ</b>וטיפר, <b>ס</b>וחרים, <b>י</b>שמעאלים, <b>מ</b>דינים. ולהלן (פס' כח) סתם רש"י כמדרש חולק וכך דרכו שמפרש במקום אחד כדעה אחת ובמקום אחר סותם כדעה החולקת (רא"ם).
	@22ז	<b>"והנה אנחנו מאלמים אלמים בתוך השדה" וגו'.</b> נושא החלום הוא קצת תמוה כשהחולם עליו הוא בן למשפחת רועים. (פ' וישב תשס"ד) ור' רש"ר הירש על אתר.
		יושם לב שאת החלום הראשון סיפר לאחים בלבד, כי אמנם אין האב נרמז בו, מה שאינו כן בחלום השני. (פ' וישב תשס"ז) ור' תוספות השלם חלק ד עמ' כא.
	@22ח	<b>"...על חלמתיו".</b> אף־על־פי שעדיין זה היה חלום אחד. ור' "דעת זקנים מבעלי התוספות" על אתר שעל שם העתיד נאמר כך. ואולי אפשר לומר בפשטות על שום שסיפר וחזר סיפר בכל הזדמנות, כי דווקא החזרה היא שהשניאה אותו. שאם לא תאמר כן, מהי הסיבה לתוספת השנאה שבכאן לעומת פס' ה? (פ' וישב תשמ"ט) ור' אוה"ח הק' שלשון הרבים הוא בגלל ריבוי הפרטים שבחלום.
		<b>רש"י ד"ה ועל דבריו, על דבתם רעה שהיה מביא לאביהם. ע"כ.</b> ואין רש"י יכול לפרש "ועל דבריו" כמוסב על סיפור החלומות ליעקב, שהרי עדיין לא עשה כן. יוצא אפוא שכאן הסדר הכרונלוגי של הסיבות הפוך, שהרי הדברים (הוצאת הדבה) קדמו לחלומות. ומעניין שכתונת הפסים כלל אינה מוזכרת כסיבה לשנאה או קנאה, ולא כדברי רב חמא בר גוריא (שבת יב ע"א), וכן אין מוזכר בהקשר זה דבר היותו עם בני השפחות, כדברי רשב"ם בריש הפרשה. ואולי אין כתוב זה בא למנות את כל הסיבות, כי כאשר ישנה שנאה, אין מספר לסיבותיה. וכדברי רשב"ם לפס' ג: "וישראל אהב - כל זה גרם הקנאה". <small>(פ' וישב תשנ"ו)</small>
	@22ט	<b>"והנה השמש והירח" וגו'.</b> והיכן נתקיים חלום זה לגבי יעקב? ראה לענין זה העמק דבר להלן (מג, כח). (פ' ויחי תשנ"ח) ור' רמב"ן להלן (פס' י).
	@22י	<b>רש"י ד"ה ויספר אל אביו ואל אחיו. לאחר שספר אותו לאחיו, חזר וספרו לאביו בפניהם. ע"כ.</b> ולא ידעתי, מדוע אינו אומר בפשטות או: אל אביו ואל אחיו בהיותם יחד, או: תחילה לאביו ואחר לאחיו. כי מה רווח לו לרש"י מן הציור שמצייר, והוא שלא כפשוטו של מקרא. (פ' וישב תשנ"ה) ור' גור אריה שכבר נאמר למעלה (ט) "ויספר אותו לאחיו".
		<b>"מה החלום הזה אשר חלמת הבוא" וגו'.</b> צירוף האותיות בשלוש המילים האחרונות = רחל מתה! מפי ר' ירוחם צנוירט הקורא בתורה בבית־כנסת בית יהודה. <small>(פ' וישב תשס"ב)</small>
	@22יא	<b>"ויקנאו בו אחיו".</b> ולא גילה הכתוב על שום מה קנאו בו, שהרי קשה לומר, שקנאו בו על שום כתונת הפסים המוזכרת למעלה (פס' ג), ובינתים בא באריכות ענין החלומות, אף כי כך מבין רב חמא בר גוריא בשם רב (שבת י ע"ב) "לעולם אל ישנה אדם בנו בין הבנים, שהרי בשביל משקל שני סלעים מילת" וכו'. וגם קשה לומר שנתקנאו בו בשל חלומותיו, שהרי גם יעקב הסתייג מהם, וזה ש"אביו שמר את הדבר" לא יכלו לדעת. <small>(פ' וישב תשמ"ח)</small>
		וצ"ע באשר להדרגתיות הפעלים האמורים לגבי האחים - "וישנאו" (ד), "ויספו עוד שנא אתו" (ה), "ויספו עוד שנא אתו" (ח), "ויקנאו בו" (יא), שכן לכאורה האחרון הוא הביטוי הקשה ביותר, ודווקא הוא נשאר בלא הנמקה. אמנם מדברי רש"י (י ד"ה הבוא נבוא) "...ויעקב נתכוון להוציא, הדבר מלב בניו שלא יקנאוהו" משמע, שהחלומות הן סיבת הקנאה, אך זה קשה, כי (א) צ"ל לפי זה ש"ויקנאו בו אחיו" (פס' יא) פירושו - בכל זאת קנאו. (ב) למה לא בא הפועל קנא מיד אחר שמיעת החלום בראשונה או לפחות בשנייה, אלא רק כאן. <small>(פ' וישב תשמ"ט)</small>
	@22יב	<b>"לרעות את צאן אביהם בשכם".</b> אע"פ שהיא מקום סכנה - ר' רשב"ם לפס' יג - ועל כן נולד הצורך לשאול לשלום האחים, אף כי כלל לא ברור לי, מה יעשה יוסף, אם שלומם אינו כשורה. ואולי היה צריך לרעות דווקא בשכם כדי לקיים את החזקה על הקרקע שיעקב קנה שם (לג, יט) או על זה שכבשו בניו אחר מעשה דינה <small>(לד, כז)</small>
		ור' דבריו היפים של שפתי חכמים (אות ג). <small>(פ' וישב תשנ"ו, תשנ"ז)</small>
		ור' מה שכתבתי להלן (פס' כט). <small>(פ' וישב תשס"ה)</small>
	@22יג	<b>"לכה ואשלחך אליהם... לך נא ראה את שלום אחיך" וגו'.</b> קצת קשה לבאר לשם מה באה החזרה הזאת. <small>(פ' וישב תשנ"ב)</small>
		והנה הראה לי ר' רפאל בנימין פוזן שי' שאונקלוס מתרגם "לכה" - "איתא", כלומר בוא, ואלו "לך נא" הוא מתרגם "אזל", ואף כי קשה גם הכפילות "לכה" "ואשלחך", הרי שוני זה מחליש קצת את הרגשת הזרה שיש כאן. (פ' מקץ תשנ"ב) ור' אוה"ח הק' על אתר שכתב: לכה ואשלחך וגו', פרוש לכה אצל אחיך, ואם אתה חושש לשנאתם הריני מלוך ושולחך בדבר מצוה שתלך בשליחותי ושלוחי מצוה אינם נזוקים (פסחים ח ע"א). לך נא ראה וגו', עתה הוא מפרש שליחות המצוה שעושה.
	@22יד	<b>בעל הטורים ד"ה עמק. בגימטריא רד"ו, שעל־ידי זה נשתעבדו וכו'.</b> דבריו יפים שכן בהם מתבררים דברי המדרש שברש"י להלן (מה, כז ד"ה את כל דברי יוסף) ושפתי חכמים (אות מ) שם. <small>(פ' וישב תשנ"ו)</small>
		<b>רש"י ד"ה ויבא שכמה, מקום מוכן לפורענות. שם קלקלו השבטים, שם ענו עת דינה וגו'</b>. מקורו של רש"י בדברי ר' יוסי, מקום מזומן לפורענות - בשכם עינו את דינה, בשכם מכרו אחיו את יוסף וכו' (סנהדרין קב ע"א). וקשה לי, למה רש"י משנה לשון ר' יוסי ללשון אמביוולנטית (קלקלו השבטים) שאפשר להבינה גם ע"י הריגת אנשי שכם, והעיקר - למה הופך את הסדר הכרנולוגי של הדברים, שהרי מ"מ קדם עינוי דינה לקלקול השבטים, יהיה אשר יהיה. <small>(פ' וישב תשמ"ז)</small>
	@22טו	<b>רש"י ד"ה וימצאו איש, זה גבריאל שנאמר</b> (דניאל ט, כא) <b>והאיש גבריאל. ע"כ.</b> ואלו למעלה (לב, כה) בד"ה ויאבק איש אומר רש"י (בראשית רבה עז, ג) שהוא שרו של עשו. מסתבר שהשוני בפירוש "איש" נובע מן השוני ברקע המעשה. "איש" המציע את עזרתו - "וישאלהו האיש לאמר מה תבקש", הרי זה מלאך, אך לא מי שנאבק בלא כל סיבה נראית לעין. אין זה כי אם שרו של עשו. <small>(פ' בראשית תשס"ב, מפי ר' שלמה מלכיאל)</small>
		וראה דברי רש"י למעלה (לב, ל): אין לנו שם קבוע! <small>(פ' וישב תש"ן, בשערי צדק)</small>
	@22טז	<b>"ויאמר את אחי אנכי מבקש" וגו'.</b> תשובה זו מניחה שהשואל מכיר את הנשאל ואת אחיו. ואולי גם זה מונח ביסודו של המדרש (תנחומא ב) שרש"י מביא בפס' הקודם: זה גבריאל, כי בבתיהם של האבות מלאכי ה' נכנסו ויצאו בהם. <small>(פ' וישב תשנ"ו)</small>
	@22יז	<b>"...כי שמעתי אמרים".</b> התיבה "כי" תמוהה בעיני. לכאורה אף אחת מארבע משמעויותיה אינה מתאימה כאן. <small>(פ' וישב תשס"ו)</small>
		וראה רש"י ד"ה נלכה דותינה ושפתי חכמים (אות ט). (פ' וישב תשס"ו) ור"ע ספורנו כתב: כי שמעתי אומרים, והטעם שאמרתי שבודאי נסעו הוא כי שמעתי אומרים נלכה, לא שראיתים נוסעים. ור' העמק דבר על אתר.
		<b>רש"י ד"ה נלכה דותינה, לבקש לך נכלי דתות שימיתוך בהם. ע"כ</b>. רק עתה שמתי לב שיש כאן משום משחק מלים כפול - נלכה - נכלי (מחשבה רעה), דותינה - דתות (דינים). <small>(פ' וישלח תשמ"ז)</small>
		אבל הביטוי עצמו - דתות - הוא קשה. ורמב"ן גורס כנראה "נכלי רשת" וצריך לבדוק. <small>(פ' וישלח תשנ"א)</small>
	@22יח	<b>רש"י ד"ה אתו, עמו, כלומר אליו. ע"כ.</b> ור' ב' פירושים בשפתי חכמים (אות י), ושניהם קשים. <small>(פ' וישב תש"ן, בשערי צדק)</small>
	@22יט	רש"י אינו אומר כאן מאומה, ואלו להלן (מט, ד"ה שמעון ולוי אחים) הוא מביא את הוכחת המדרש (תנחומא פ' ויחי, ט וילק"ש רמז קנח) שבשמעון ולוי מדובר, ולכאורה כאן הוא המקום להזכיר זאת. ור' גם רש"י להלן (ב, כד ד"ה את שמעון). <small>(פ' וישב תשמ"ז, תשמ"ח, תשנ"ב)</small>
	@22כ	<b>"ועתה לכו ונהרגהו וגו'".</b> על מה ולמה - בעוון חלומות ודברים?! ויותר מזה שאל השל"ה הקדוש (חלק "תורה שבכתב", דרוש לפרשות וישב מקץ ויגש: צאן יוסף): מעלת השבטים גדולה עד מאד, שבודאי מעלתם יותר ממעלת מלאכי השרת... איך יתפוס השכל זה הדבר שבני עליה כאלה יעשו ביחד העבירה הגדולה שבכל העבירות שבעולם, דהיינו רציחה, ודימו להרוג את יוסף, ובפרט להרוג איש צדיק עמוד יסוד עולם! ודבר כזה אינו עושה אפילו רשע גדול העובר על כמה עבירות חמורות, מונע את עצמו מלרצוח אפילו קטן שבישראל! ור' מה שהשיב ר"ע ספורנו בפירוש התורה (בפסוקים יח וכה). וביתר באור כתב מלבי"ם לפס' יד: ...כי עד עתה רק אחד מן הבנים היה הלב והסגולה, ויתר הבנים היו כקליפות, וישמעאל נדחה מפני יצחק, ועשו מפני יעקב, ויצחק ויעקב ירשו ברכת אברהם הבכורה והברכה וירושת הארץ והדיבוק האלוקי, ולבני הפלגשים נתן אברהם מתנות וישלחם, ועשו... נדחה מנחלת ה'. ובאשר... השבטים... ראו שיעקב אהם רק את יוסף חשבו שזה מפני שחושב שהוא הלב והסגולה, ויתר בניו כקליפות, ובפרט שעשה לו כתונת פסים, שמורה שרוצה ליחדו לעבודת ה' ולתת לו מעלת הבכור, ועל כן יציינהו בבגדי כהונה וכתונת בד קדש. ובאשר נדמה להם שהוא איש גאה ואיש זדון, משתרר עליהם ומוציא דבה להבאיש ריחם בעיני אביהם, בפרט מה שראו בענין החלומות כי חושב למלוך עליהם... על־פי־זה חשבו שהוא אם יצליח להטות לב אביו לכל זה, יהיה סילון ממאיר לבית יעקב. לכן חשבו לכלות קוץ מכאיב מן הכרם לתועלת כללי, לא מקנאת איש מרעהו, רק למען לא יחלל שרי קדש ויתן לחרם יעקב וישראל לגדופים (ע"פ ישעיהו מג, כח). ובפס' יד כתב: הוקבע בדעתם כי הוא רשע למות וכי הוא רודף את הכלל. ור' גם דבריו לפס' יח. <small>(מהרב איתן שנדורפי שי')</small>
		<b>רש"י ד"ה ונראה מה יהיו חלמתיו, ...ואי־אפשר שיאמרו הם, ונראה מה יהיו חלמתיו, שמכיון שיהרגוהו, בטלו חלומותיו. ע"כ.</b> לשונו המוחלט של רש"י תמוה, והרי הוא יודע שיש גם לשון אירוני, וכדברי רמב"ן על אתר בפירושו הראשון. וזכור לי שיש אצל רש"י ביאורים על דרך זו. (פ' וישב תשמ"ב, תשמ"ח) ור' משכיל לדוד שלא רצה רש"י לפרש כך, שאם־כן היו צריכים לומר "לכו ונהרגהו ונשליכהו באחד הבורות ונראה מה יהיו חלומותיו", ודבריהם "ואמרנו חיה רעה..." אינם שייכים לביטול חלומותיו כלל.
	@22כב	<b>רש"י ד"ה למען הציל אתו, ...אמר, אני בכור וגדול מכולם, לא יתלה הסרחון אלא בי. ע"כ.</b> שאלתי עצמי, מה סיבת ההערכה המועטת כלפי ראובן. ראיתי את דברי שפתי חכמים (אות מ), אבל גם ניסוח השאלה אצלו תמוה - "דלמא חסיד גדול היה"? כלום צריך אח להיות חסיד גדול (!) בשביל שלא להסכים לרצח אחיו?
		באשר לשאלה הראשונה, אכן נראה כך מדברי ראובן "ואני אנה אני בא" (פס' ל), כלו' לא חשש לגורלו של יוסף כי אם לגורלו שלו. <small>(פ' וישב תשמ"ז)</small>
		ובאשר לתחילת הדיבור, רוח הקודש מעידה על ראובן וכו', לא ידעתי, למה אין רש"י אומר כן כבר לפס' הקודם "ויצלהו מידם", שהרי שם עוד יותר ברור, שעדות הכתוב היא זו. ולא עוד, אלא שגם יש לשאול, לשם מה עדות כפולה זו. (פ' וישב תשנ"ו) ור' פירושו של רבי יעקב קניזל על רש"י שבתחילה (פס' כא) הציל ראובן את יוסף מהריגה בידיים וכאן בא לומר שהתכוון להצילו מכל וכל. ור' בראשית רבה (פד, טו) שם נזכר גמולו של ראובן על מעשה ההצלה: "ויצילהו מידם", אמר לו הקב"ה, אתה פתחת תחילה בהצלת נפשות, חייך שאין מפרישין ערי מקלט תחילה אלא בתחומך "את בצר במדבר לראובני" <small>(דברים ד, מג).</small>
	@22כג	<b>"ויהי כאשר בא יוסף אל אחיו, ויפשיטו את יוסף את כתנתו את כתנת הפסים אשר עליו".</b> לכאורה היה די לכתוב: ויפשטוהו, המלים "את יוסף" מיותרות הן. ולא ראיתי מי שיעיר. <small>(פ' וישב תשנ"ט)</small>
		<b>רש"י ד"ה את כתנת הפסים, הוא שהוסיף לו אביו יותר אל אחיו (בראשית רבה). ע"כ.</b> וראה להלן (פסוקים לא-לב), וראה מחלוקת רא"ם ומהרש"ל כמובא בשפתי חכמים כאן (אות נ). <small>(פ' וישב תשמ"ז)</small>
		וראה למעלה (ג, ד"ה פסים) שלכאורה סותר האמור כאן. <small>(פ' וישב תשמ"ח)</small>
		ועתה איני רואה סתירה, כי שני הדיבורים אינם חד־משמעיים, אלא מקום בהם להבינם לכאן ולכאן. אך אולי אפשר לפרש את דברי מהרש"ל באופן חלקי - אכן היו כאן שתי כותנות, והעליונה היא כתונת הפסים שנתן יעקב ליוסף יתר על אחיו (בלא לדייק באופיה של מתנה זו), ורק אותה הסירו מיוסף, כי למה נייחס לאחים אכזריות נוספת - להשליך אותו לבור כשהוא ערום - על זו שבעצם המעשה. הרי אפשר לומר ש"את כתנת הפסים" היא תמורה ל"את כתנתו", ועיקר ייחודה היה בהיותה נוספת. ושמא לזה מתכוון רש"י כאן באומרו "זה חלוק", כלו' איזה בגד עליון. <small>(פ' וישב תשמ"ט)</small>
		לפי מהרש"ל צ"ל כאלו כתוב: "את כתונת הפסים" - בו"ו החיבור. (פ' וישב תשנ"ז) ור' אוה"ח הק' והעמק דבר על אתר.
	@22כד	<b>רש"י ד"ה והבור רק אין בו מים, ...מים אין בו, אבל נחשים ועקרבים יש בו, ע"פ שבת (כב ע"א).</b> שתי דרשות יש שם בגמרא. (א) נר של חנוכה שהניחה למעלה מכ' אמה פסולה כסוכה וכמבוי (ב) מים אין בו אבל נחשים ועקרבים יש בו. וזכורני כד הוינא טליא שמו"ר ר' ברוך קונשטט ז"ל היה אומר, כי עניינן של שתי דרשותיו של רב נתן בר מניומי בשם רבי תנחום זו אחר זו הוא - פירסומי ניסא. <small>(פ' וישב תשמ"ז)</small>
		וכך לימדתי את אביתר שי' כשלמדנו סוגיה זו לקראת חנוכה, ולא כדברי רבו שהקשר בין שתי הגמרות הוא אי־שליטת העין למעלה (או למטה) מכ' אמה, שהרי אי־שליטת העין למעלה מכ' אמה אכן עובדה היא לגבי אדם ההולך ומסתכל לפניו ולא לכוכבים. ואלו אי־שליטה למעלה מכ' אמה לגבי מי שמסתכל לתוך בור, מי יימר לן. <small>(פ' וישב תשנ"ט)</small>
		וראה תרגום יונתן בן עוזיאל המפרש כדברי הגמ' בשבת: אבל נחשים ועקרבים יש בו. (פ' וישב תשס"א) ור' משכיל לדוד שבא הכתוב לספר גודל זכותו של יוסף, שניצל מכל זה.
	@22כה	<b>רש"י ד"ה נכאת, כל כנוסי בשמים הרבה קרוי נכאת וכו'.</b> ואין זה כאלו "נכאת" הוא הכותרת לבא אחריו, שאם כן הו"ו שב"וצרי" אינה במקומה. <small>(פ' וישב תשמ"ט)</small>
		<b>רש"י ד"ה ולט, לוטס שמו בלשון משנה, ורבותינו פירשוהו שורש עשב ושמו אשטרולוזיא"ה במס' נדה. ע"כ.</b> המשנה היא בשביעית פ"ז מ"ו ובפירוש המשניות לרמב"ם שם פירש שזהו עץ האפרסמון. ואלו במס' נדה (ח ע"א) לא ראיתי "אשטרולוזיא"ה", וגם לא בלעזים של ר' משה קטן ז"ל. (פ' וישב תשס"ב) וברש"י השלם הע' 60 כתוב: יתכן שכוונת הציון לאמור למעלה "בלשון משנה" - המובאת בנדה שם. ובדפו"ר ליתא המלים "ושמו אשטרולוזיא"ה במסכת נדה".
	@22כו	<b>רש"י ד"ה וכיסינו את דמו, ונעלים את מיתתו. ע"כ.</b> וק"ל, מה טענה יש בדברי יהודה, וכלום אין צריך להעלים גם דרך מכירתו? והרי בלאו הכי אין מדובר בכיסוי דם ממש, שהרי השליכו את יוסף לבור ואין כאן הריגה בידיים, אלא יהודה קורא גם לזה הריגה (רא"ם). וכלל לא הבינותי דברי שפתי חכמים (אות פ). כלום אפשר להעלות על הדעת שירצו לקיים כאן מצוות כיסוי דם חיה ועוף? והרי ברור שאין רש"י בא אלא לפרש הסיפא כמליצה, ואם כן קשה מה ששאלתי. <small>(פ' וישב תשמ"ט)</small>
	@22כח	<b>רש"י ד"ה ויעברו אנשים מדינים, זוהי שיירה אחרת, והודיעך הכתוב שנמכר פעמים הרבה. ע"כ.</b> אכן אם לא נמכר להם למדינים, יקשה, לשם מה הכתוב מספר על עצם היותם שם, אך מנין "פעמים הרבה", והרי אין כאן אלא מדינים וישמעאלים שמכרוהו לפוטיפר. (פ' וישב תשס"ו) ובד"ה הבא רש"י מפרט: וימכרוהו לישמעאלים, והישמעאלים למדינים, והמדינים למצרים. ור' נחלת יעקב שמדינים ומדנים אחים היו בני קטורה (למעלה כה, ב) ונחשבים כאומה אחת, וכן משמע ברש"י לספר במדבר (לא, ו). ומה שכתוב להלן (לט, א) שפוטיפר קנה את יוסף "מיד הישמעאלים אשר הורידוהו שמה", הכוונה שעל־ידם נתקיימה המכירה ולא מהם ממש קנה (על־פי בראשית רבה פו, ג).
		וראה לפרשת המכירה אצל חזקוני שכתב: ויעברו אנשים מדינים סוחרים אצל הבור שהיה יוסף מושלח בו ושמעו שהיה צועק ובוכה. וימשכו המדינים את יוסף ויעלו אותו מן הבור וימכרוהו לישמעאלים. וישמעאלים מסרוהו בפקדון ליד המדינים ונמכר לפוטיפר מיד שניהן, ונתקיימו ג' מקראות: והמדנים מכרו אותו אל מצרים לפוטיפר (פס' לו), ומקרא אחר: ויקנהו פוטיפר מיד הישמעאלים (להלן לט, א), ומקרא אחר: אשר מכרתם אותי מצרימה (להלן מה, ד), כלומר על־ידי גרמתכם. וראה שם עוד אופן אחר. והשוה גם עמוס (ב, ו) - על מכרם בכסף צדיק וגו', שלכאורה בגינו נקבע הפרק להפטרת פ' וישב. <small>(פ' וישב תשס"ח)</small>
		<b>רשב"ם ד"ה ויעברו אנשים מדינים, בתוך שהיו יושבים לאכול לחם, ורחוקים היו קצת מן הבור לבלתי אכול על הדם וכו'.</b> איזו צדקות! מתנכלים לרצוח את האח, מתפשרים על השלכתו לבור ומאוחר יותר על מכירתו לגוים להיות עבד, אבל מקפידים שלא לאכול על הדם! כלום אין זה עיוות? ואם תאמר שהיה כאן משום מעשה בית־דין, כלו' אין כאן רצח אח אלא מעשה לגיטימי, כי אז בכלל לא היו צריכים לאכול באותו היום, וכדברי ר' עקיבא (סנהדרין סג ע"א) "מנין לסנהדרין שהרגו את הנפש, שאין טועמין כלום כל אותו היום, ת"ל לא תאכלו על הדם" (ויקרא יט, כו). ואמר לי על כך ר' אברהם רון שיש בכך אולי ממגמתם של חז"ל להראות, שגם העושה מעשה רע, אינו עושהו בלא כל התלבטות, וההתרחקות מן הבור היא ביטוי לכך. <small>(פ' וישב תשמ"ז)</small>
	@22כט	<b>רש"י ד"ה וישב ראובן, ובמכירתו לא היה שם, שהגיע יומו וכו'.</b> משמע שמדי יום היה אחד האחים חוזר הביתה, לפי התור. ואם כן הוא, יש לשאול, בשביל מה היה צריך לשלוח את יוסף לדעת שלום אחיו, והרי ידיעות טריות הגיעו על־ידי האח התורן כנ"ל. ואין מקום להניח שתורנות זו אורגנה בשל העדר יוסף. גם חיפשתי רמז למקום הימצאו של בנימין באותה השעה וטרם אמצא, אף כי בוודאי לא היה בשעת מכירת יוסף. <small>(פ' וישב תשנ"ט, בשערי צדק)</small>
		וראה דברי רש"י להלן (מה, יב) ורמשכ"ש. (פ' ויגש תשנ"ט) ור' משכיל לדוד שאין הכוונה דבר יום ביומו ממש, אלא אחת לכמה ימים. ובאשר לבנימין ר' מגילה טו ע"ב.
		<b>שם. ...דבר אחר, עסוק היה בשקו ובתעניתו על שבלבל יצועי אביו. ע"כ.</b> אמנם יש כאן ביטוי זהה עם האמור באסתר (ו, יב) "וישב מרדכי", אך השוואת שני העניינים נראית רחוקה ומלאכותית ביותר. וכי דווקא עכשיו, אחר שהציל את יוסף בהצעתו להשליכו לבור, תקפוהו הרהורי תשובה על מעשה שבעבר, ועל־כן הלך לביתו? כלום לא היה מוטב להמתין במקום להציל את יוסף ממש לפני שישוב? ועוד: הרי חרטה על לשעבר וקבלה לעתיד אינה מצריכה מקום מסוים - בבית - ואפשרית גם בדותן! וכי לבישת השק והתענית הן העניינים הבוערים שאינם סובלים דיחוי? אתמהה. (פ' וישב תשמ"ט) ובסוטה ז ע"א אמרו שראובן לא הודה על מעשהו עד שהודה יהודה ואמר "צדקה ממני", נמצא שתשובתו בצנעא היתה. ובתרגום יונתן בן עוזיאל פירש שראובן לא היה עם אחיו כשמכרו את יוסף, שהיה יושב בתענית על שבלבל מטת אביו, והלך וישב בין ההרים, וחשב לחזור ולהעלותו מהבור ולהחזירו אל אביו, אולי ימחל לו וישא פניו.
	@22לא	<b>רש"י ד"ה שעיר עזים, דמו דומה לשל אדם. ע"כ.</b> והנה נתפרסם לפני כמה שבועות מחקר שלפיו אפשר ליצור מרכיבי פלזמה מדם עזים דווקא, במקום מדם אדם, וכי כבר החלו בניצולו המסחרי של ה"גילוי"! <small>(פ' וישב תשנ"ד)</small>
		שאלתי את ר' יהודה פליקס ואמר שאין זה מתחום התענינותו, וגם על המאמר הנ"ל לא ידע. <small>(פ' וישב תשנ"ט)</small>
	@22לב	<b>"וישלחו את כתנת הפסים" וגו'.</b> ואין הכתוב מפרט, מיהם שליחים אלה וראה יונתן בן עוזיאל המפרש: בני בלהה ובני זלפה, אבל יותר נראה מה שכתב רשב"ם: ע"י בני אדם שלא יגידו, מי השולחים אלא שאמרו, זאת מצאנו. ואולם לפי דברי רש"י למעלה (כט) שכל יום היה בן אחר בא אל יעקב, בשביל מה היו צריכים שליחים, וכמו ששאלתי בקשר לשליחות יוסף (יד). (פ' וישב תשס"א) ור' משכ"ש. ור"ע ספורנו פירש "וישלחו", שהעבירו הכתונת בשלח־חרב כדי שתהיה נראית קרועה ע"י חיות רעות.
		<b>"הכר נא הכתנת בנך הוא אם לא".</b> והאחים אינם מכירים את כתונתו השנואה של אחיהם. (פ' וישב תשס"ג, במלון גולדן טוליפ, ים המלח) ור' תוספות השלם ד עמ' נ שהאחים שלחו את הכתונת בידי בני השפחות, ומשבאו לא אמרו דבר, אלא: "זאת מצאנו". בא יהודה ואמר: "הכר נא". אמר הקב"ה ליהודה: חייך, בו בלשון אני גובה ממך, "הכר נא למי החתמת" וגו'.
	@22לג	<b>רש"י ד"ה חיה רעה אכלתהו, נצנצה בו רוח הקודש, סופו שתתגרה בו אשת פוטיפר (בראשית רבה פד, ט). ולמה לא גילה לו הקב"ה וכו'.</b> באשר לרישא של דברי רש"י - קשה לי מהי המטפורה "חיה רעה" לגבי התגרותה של אשת פוטיפר? ואף אם הדברים מובנים, הרי ידע מכאן שיוסף חי, ובפס' הבא מעיד הכתוב "ויתאבל על בנו ימים רבים". אתמהה. ור' גור אריה שניצנוץ רוח־הקדש פירושו - ראה אבל לא ידע בבירור מה ראה.
		ובאשר להמשך דבריו, ר' רא"ם על אתר, ור' להלן (מה, כו). וזה שיצחק ידע, לומד רש"י (המדרש) מן האמור להלן (פס' לה) "ויבך אתו אביו" - יצחק בוכה היה מפני צרתו של יעקב, אבל לא היה מתאבל וכו'.
		ומן הפסוקים (נ, טז-יז) משמע שאי פעם נודע ליעקב הסיפור כולו. <small>(פ' וישב תשמ"ז, תשמ"ט, תשנ"ח)</small>
		<b>רש"י ד"ה חיה רעה אכלתהו, ...ושתפו הקב"ה עמהם וכו'.</b> פירוש שהקב"ה חשש לקללת האחים? קשה לי לרדת לדעת הדרשן בתנחומא (פ' וישב ב). (פ' וישב תשנ"ט, בשערי צדק) ור' באורו של רבנו בחיי על אתר.
	@22לד	<b>רש"י ד"ה ימים רבים, כ"ב שנה וכו'.</b> ואין רש"י מזכיר כאן את י"ד השנים שיעקב ישב בבית־מדרשם של שם ועבר, תקופה שאותה הוא מוכיח למעלה (לה, כט ד"ה ויגוע יצחק) ומזכיר עוד קודם לכן (כח, יא ד"ה וישכב במקום ההוא). <small>(פ' וישב תשמ"ט)</small>
		בשיחזורו של רש"י את כ"ב השנים הללו - כ' שנים אצל לבן ושנתיים בדרך ארצה ובארץ אין רש"י מזכיר גם את שהותו של יעקב בשכם ובמגדל עדר שאמנם קצרות היו, אך היו. <small>(פ' וישב תשנ"ו)</small>
	@22לה	<b>רש"י ד"ה וכל בנתיו, רבי יהודה אומר, אחיות תאומות נולדו... רבי נחמיה אומר, כנעניות היו, אלא מהו "וכל בנתיו"? כלותיו וכו'.</b> והנה לר' יהודה יש לשאול: (א) למה אפוא הלך יהודה ולקח "בת איש כנעני" (לח, ב)? (ב) מה עלה בגורלה של התאומה שכנגד יוסף? (ג) כיצד זה שדווקא אלה מכל בית יעקב מתו כולן קודם הירידה למצרים? (ד) אם כולן מתו, כדברי רש"י להלן (מו, כו), מי הן הנשים שאמנם ירדו למצרים (מו, ה - "ואת נשיהם", שם, כו - מלבד נשי בני יעקב)?
		ולרבי נחמיה "בנותיו" פירושו דינה והכלות הכנעניות, וגם זה קצת קשה: (א) למה הכתוב מציין דווקא את אשת יהודה בתור "בת איש כנעני", ולא את כל היתר. (ב) קשה שלפי זה יזכיר הכתוב להלן את הכנעניות הללו פעמיים - "ואת נשיהם" (מו, ה), "בנותיו" (שם, ז). <small>(פ' ויגש תשנ"ט)</small>
		לר' יהודה יש להשיב: על שאלה (א) משיבה הגמרא בפסחים נ ע"א: אמר רבי שמעון בן לקיש, בת גברא תגרא. ור' משלי לא, כד שסוחר נקרא "כנעני" בלשון מקרא, "וחגור נתנה לכנעני". ובמהרש"א בפסחים שם כתב שגמרא זו חולקת על דברי רבי נחמיה במדרש. על שאלה (ב) כתב הפרקי דרבי אליעזר (לו) שיוסף נולד ללא תאומה כי אסנת מיועדת לו. על שאלה (ד) השיב הנחלת יעקב שאחר שמתו תאומות אלו, נשאו בני יעקב נשים אחרות משאר אומות ולא נמנו בין יורדי מצרים כי לא היו יוצאי ירך יעקב.
		ולר' נחמיה יש להשיב: שאלה (א) שאל הנחלת יעקב ואולי גם לדעת רבי נחמיה "כנעני" שבפסוק זה הוא "תגרא" (אף שהיה גם כנעני ממש), ולכן הוצרך הכתוב לומר שהיתה בת איש כנעני, שהיה אביה סוחר. והכתוב מכנה אותה "בת איש כנעני" מצד פרסום אביה.
		וראה מה שכתבתי להלן (במדבר כו, מו). <small>(פ' פינחס תשנ"ט)</small>
		וראה בראשית רבה (פב, ח ופד, כא). <small>(פ' וישב תש"ס)</small>
		ומדוע לא הקפידו שבטי יה על נשואי אחותו שהיא ערווה האסורה מן התורה? ראה גור אריה להלן (מו, י) שכיון שלא ניתנה תורה עדיין, היה על כל אחד לקבל על עצמו קיום מצוות והיו בבחינת גרים שהם כקטנים שנולדו ואין להם קשרי אחווה. ועוד: הותר להם בהוראת שעה, כדי שלא יהיו צריכים להתחבר לעם אחר, כמו שמצינו בבניו של אדם הראשון (סנהדרין נח ע"ב) "חסד עשה הקב"ה עם קין שהתיר לו אחותו". ור' שם עוד.
		<b>אור החיים הק' ד"ה והוא שנתקבצו יחד כל בניו, אחד עשר בנים אחד עשר בנות ובניהם וכו'.</b> ולכאורה צריך לשאול גם כאן: ודינה היכן היתה? וגם, היכן היתה תאומתו של יוסף? כלו' היה צריך לנקוב במספר ט"ו בנות. (פ' עקב תשנ"ה, תוך כדי עבודה על מהדו"ב של ספרו של אלעזר טויטו על ר' חיים בן עטר ופירושו לתורה) באשר ליוסף ר' מש"כ בדיבור הקודם להשיב על שאלה (ב) שעל ר' יהודה.
		<b>רש"י ד"ה ארד אל בני, כמו על בני וכו'.</b> ולא ידעתי, מה מבואר בזה יותר, אדרבה. לשון "אל" מתאים יפה למטפורה "ארד... שאלה". ורא"ם מבאר שלשון על בא אצל רש"י במובן בעבור וכן רבים במקרא (ראה שמות כח, כב; כט, לו). <small>(פ' וישב תש"ן, תשנ"ב)</small>
		לכאורה אין רש"י מבין "אל" כמשמעו, דהיינו יעקב יורד אל בנו אל תוך אותו השאול, והוא מעדיף להבין אל באורח יותר מופשט - על שום. <small>(פ' וישב תשס"א)</small>
		<b>"...וימאן להתנחם".</b> מסתבר שהיו לו ליעקב אבינו נקיפות־מצפון על ששלח את יוסף שכמה, ר' דברי רש"י להלן (מו, ל ד"ה אמותה הפעם) "...והייתי אומר שיתבעני הקב"ה מיתתך" וכו'. <small>(פ' ויגש תשנ"ט)</small>
		ומה גם שלכאורה היתה זו שליחות מיותרת, ראה מה שכתבתי למעלה (פס' כט). <small>(פ' וישב תשס"א)</small>
	@22לו	<b>רש"י ד"ה הטבחים, שוחטי בהמות המלך. ע"כ.</b> וראה אונקלוס המתרגם: רב קטוליא, ולכאורה הכוונה לממונה על ההוצאה להורג, ואולי ממונה על כל מערכת עשיית המשפט של המלך. לפי זה יובן היטב האמור להלן (לט, כ) "ויקח אדני יוסף אתו ויתנהו אל בית הסהר מקום אשר אסירי (קרי) המלך אסורים", וכמו כן יובן האמור (מ, ג) "ויתן אתם במשמר בית שר הטבחים אל בית הסהר" וראה גם מא, יב! ואלו לפי רש"י יקשה, מה לשר שוחטי בהמות המלך ולאסירי המלך השרים. ואף כי דברי שפתי חכמים (אות כ) נחמדים, עדיף לכאורה התרגום, אם אמנם זו כוונתו, ואשאל דעת ר' רפאל בנימין פוזן, ב"נ. <small>(פ' וישב תשנ"ב, בלימוד עם חננאל וזאבי שי' בקדומים)</small>
		כך השיבני ר' רפאל בנימין פוזן שי':
		לפוטיפר סריס פרעה שר הטבחים. תרגם אונקלוס: לפוטיפר רבא דפרעה רב קטוליא.
		רש"י שפירש "הטבחים, שוחטי בהמות המלך", בא להוציא ממשמעו המקובל של טבח עובד מטבח מבשל - כגון "וירם הטבח" (שמואל א' ט, כד), "לרקחות ולטבחות" (שם ח, יג). לדעתו, לא היה פוטיפר השר הממונה על המבשלים אלא האחראי לבית המטבחיים המלכותי, ואין זה כדעת אונקלוס שתרגם "רב קטוליא", שר ההורגים הממונה על הריגת מחוייבי מיתה למלכות.
		לדעת רא"ם, נמנע רש"י מלפרש כתרגום, משום שלא מצינו בשום מקום לשון טביחה על הריגת אנשים.
		אבל רוב המפרשים פירשו כדעת התרגום. רס"ג: ראש להורגים, ראב"ע: שר הטבחים, תמצא זה הלשון על הרג ועל בישול. ודברי מתרגם ארמי נכונים, רד"ק: שר הטבחים - כתרגומו, וכן חזקוני המוכיח כי מצינו הריגה בלשון טביחה - "לטבוח ישרי דרך" <small>(תהלים לז, יד).</small>
		רמב"ן - אחר הביאו את רש"י - מסכים גם הוא עם התרגום: פוטיפר היה ממונה על ההורגים. ראיה לדבר - "בעבור היות בית הסוהר בביתו". עוד הוכיח רמב"ן מהפס' בדניאל (ב, יד): "לאריוך רב טבחיא די מלכא, די נפק לקטלא לחכימי בבל" <small>(אריוך רב הטבחים אשר למלך, שיצא להרוג את חכמי בבל).</small>
		ואלו רבנו בחיי (לבראשית לט, א) המסכים אף הוא עם אונקלוס, מביא כראיה את הפס' במלכים ב' (כה, יא): "ואת יתר ההמון הגלה נבוזארדן רב טבחים".
		בעוד שטביחת אנשים מתורגמת בפועל קט"ל, טביחת בהמות מתורגמת בפועל נכ"ס (שחט), כגון: "וטבח טבח, והכן" (בראשית מג, טז) "וכוס נכסתא ואתקין", "שורך טבוח לעיניך" (דברים כח, לא) "תורך יהי נכיס לעיניך". ועיין גם לעיל ב, יז ("מות תמות" - "ממת תמות") בהבדלי השימוש בין פועל קט"ל לבין מו"ת.
		וגם רשב"ם להלן (לט, א) כתב: שר הטבחים, על ידו נידונין הנרצחים והאסורים בבית הסוהר שלו. <small>(פ' וישלח תשס"ג, במלון גולדן טוליפ בים המלח)</small>
		ובאמת בדפוס רומא נוסף כאן: ותרגומו רב קטוליא, סרדיוט הממונה להרוג הנידונים. ור' גור אריה שרש"י לא רצה לפרש שנפל יוסף הצדיק בביתו של רוצח. ולפי התרגום צ"ל שפוטיפר היה ממונה על המוציאים להורג, אבל לא היה הורג בעצמו.
@11לח	@22א	<b>רש"י ד"ה ויהי בעת ההוא, ...ללמד שהורידוהו אחיו מגדולתו כשראו בצרת אביהם וכו'.</b> אכן יהודה היה כנראה המנהיג, ראה למעלה (לז, כו) "ויאמר יהודה... מה בצע" וגו'. ואמנם שמעו לו. אך לכאורה לא הורידו אותו מאד, ראה להלן (מד, ח) שיהודה הוא זה שמשכנע את יעקב (ולא ראובן), ועוד שם (פס' יח) יהודה הוא זה שנגש אל יוסף, הוא הדובר של אחיו. ועם כל זה לא אדע, ממה נובעת מנהיגות זו ולפניו שלושה אחים גדולים ממנו. (פ' מקץ תשס"ו) ור' תוספתא ברכות (ד, טז): מפני מה זכה יהודה למלכות, מפני שהודה במעשה תמר, מפני שהציל את אחיו מן המיתה שנאמר "מה בצע וגו'". ובזהר (ח"א פט ע"ב) כתב: מה ראה הקב"ה לתת מלכות ליהודה מכל שאר אחיו, אלא מפני שאותיות של שמו חקוק בו, והקדוש ב"ה נותן כבוד לשמו.
		<b>שם.</b> אם אמנם כדברי רש"י, כלו' נישואי יהודה עם בת שוע, מעשה יהודה ותמר והולדת פרץ וזרח, היו אחר מכירת יוסף, הרי שכל זה מתכווץ לתוך כ"ב השנים שבין מכירת יוסף ולבין ירידת בית יעקב למצרים, שהרי לפי זה התחתנו בני יהודה כבני עשר, בעוד שיצחק התחתן בגיל ארבעים ויעקב בגיל שמונים ושש, אלא שגם קשה, אם תאמר שעניין ירידת יהודה, כלו' שותפותו עם שוע, נישואיו עם בתו וכל היתר התחיל לפני מכירת יוסף, כי אז צריך לומר ששותפותו זו היתה עסק פרטי של יהודה, לצד היותו שותף מלא בבית יעקב ומעורב בכל הנעשה בו וכי גם הוא עשה כל זאת בגיל צעיר למדי. ואם כדברי רש"י, צריך למצוא את ההזדמנות שבה יהודה חזר לבית יעקב. וממה נפשך הכרונולוגיה קשה. (פ' מקץ תשס"ה) ור' חזקוני על אתר שלפי רש"י יהודה נשא את אשתו בת שוע לאחר מכירת יוסף בהיותו בן עשרים שנה (שהיה גדול מיוסף כשלוש שנים). וכדי לישב דברי חז"ל וסדר הפסוקים צ"ל ששנה אחת עלתה לעיבורו של של ער, אחרת לאונן, אחרת לשילה, הגדיל ער ושהה שבע שנים ונשא את תמר (ראה סנהדרין סט ע"ב שבדורות ראשונים ראויים היו להוליד כבר בגיל זה), הרי שמונה שנים משירד יהודה עד "ויהי ער בכור יהודה רע... וימיתהו" (ז), שנה תשיעית נשא אונן את תמר ובאותה שנה מת, שנה עשירית עלתה לגידול שילה שנאמר (יא) "שבי אלמנה בית אביך" וגו', שנת אחת עשרה (יב) "וירבו הימים" שגדל שילה ולא נשאה, ואז (יג) "ויוגד לתמר" וגו' עד (יח) "ויבא אלי ותהר לו", שנת שתים עשרה עלתה לעיבור פרץ וזרח, ושהה פרץ שבע שנים ונשא אשה, הרי תשע עשרה שנה משירד יהודה, שנת עשרים עלתה לעיבורו של חצרון ושנת עשרים ואחת לעיבורו של חמול, ובשנת שתיים ועשרים נולד חמול וירד הוא וחצרון אחיו עם אבותם למצרים (מו, יב).
		צרף לכאן דברי רש"י דלהלן (לט, א ד"ה ויוסף הורד). <small>(פ' וישב תשמ"ז)</small>
	@22ב	<b>רש"י ד"ה כנעני, תגרא. ע"כ.</b> והוא ע"פ פסחים נ ע"א. וכן מתרגם אונקלוס. אלא שבכך לא נאמר עדיין, בן איזה עם הוא תגרא זה, כלומר יש כאן רק תיקון מה על דרך השלילה, ור' רא"ם וגם הוא אינו מפרש מעבר לזה.
		ור' שפתי חכמים (אות ל) המנסה לבסס את דברי רש"י. והנה בתוך טיעונו הוא מביא שבני יעקב נשאו להם "כנעניות" בנות אבות מאומות אחרות, לא כנעניות, "דהולכין אחר האב", ולא ידעתי מקורו. <small>(פ' וישב תשמ"ח, תשנ"ו)</small>
		ומתעלמים מן המדרש שרש"י מביא למעלה (לז, לה ד"ה וכל בנתיו) שעם תאומותיהם התחתנו בני יעקב. ועוד, גם לא נאמר בשום מקום דבר מפורש על יחוסה של תמר (להלן ו), ואף כי היתה אמה של מלכות. אך ראה בענין זה דברי רש"י להלן (כד, ד"ה ותשרף) שבתו של שם היתה שהוא כהן, ולפיכך דנוה בשריפה. ברם, עצם דבר זה קשה שהרי אין דומה כהונתו של שם לכהונתן של בנות אהרן הכהן. <small>(פ' וישב תש"ס)</small>
		ור' מה שכתבתי למעלה (לז, לה) ולהלן (פס' כד). <small>(פ' וישב תש"ס)</small>
	@22ד	<b>"...ויקרא את שמו ער... ותקרא את שמו אונן... ותקרא את שמו שלה, והיה בכזיב בלדתה אתו".</b> זכורני שיהודי אשכנז למדו מכאן, שזכות מתן השם לצאצאים היא לאב ולאם לסירוגין. וזה שאשת יהודה נתנה את שם הבן השלישי, לא היה אלא משום שיהודה לא היה אז בבית כי אם בכזיב. (פ' וישב תשמ"ב) וכן ברמב"ן ורד"ק על אתר.
		ואת הסיפא של דברי רש"י שבכאן: "ותקרא שמו שלה, פסקת" לא הבינותי, אף לא בעזרת "מלכה של תורה" שפסקת הוא שם נרדף לכזיב. (פ' וישב תשס"א) המדרש מפרש משמעות השם "שלה" על שם שפסקה מלהוליד. ור' מהרש"ל ש"שלה" בארמית לשון סיום, כמו "שלהי דקייטא" <small>(סוף הקיץ).</small>
		ולכאורה עניין מתן השמות אצל האבות קצת תמוה. אצל בני יעקב כל השמות ניתנים ע"י לאה ורחל, להוציא בנימין שהוא שם שני, ורק הוא ניתן ע"י יעקב. קשה אפוא לראות, מנין להם לבית יהודה מנהגם באשר לזכות מתן השם לסירוגין. <small>(פ' וישב תשס"ב)</small>
	@22ו	<b>"...תמר".</b> היא אמה של מלכות יהודה, ואין הכתוב אומר לנו מאומה על אודות יחוסה, וצ"ע. <small>(פ' וישב תשס"ד)</small>
		וראה רש"י להלן (כד ד"ה ותשרף): אמר אפרים מקשאה משום רבי מאיר, בתו של שם היתה שהוא כהן, לפיכך דנוה בשריפה. <small>(פ' וישב תשס"ד)</small>
		אלא שדבריו מאד קשים, שהרי תהיה זקנה ביותר, וכש"כ להלן (פס' כד). (פ' וישב תשס"ד) ור' באר בשדה שהיתה בתו של עילם בן שם, ובני בנים הרי הם כבנים.
	@22ט	<b>"וידע אונן" וגו'.</b> לא מובן לי, מה אכפת לו לאונן אם כן או לא יקרא על שמו, וכי לטורח גידול בנים הילד חושש? ור' רמב"ן, ובעיקר - חזקוני. <small>(פ' וישב תשס"ב)</small>
		<b>"והיה אם יבא אל אשת אחיו ושחת ארצה".</b> היה די לכתוב": אם בא אליה, ודומה שלשון "אשת אחיו" בא לומר שלא ראה בה אשתו שלו אלא אשת אחיו, והרי זה המשך הסבר התנהגותו שברישא - "וידע אונן כי לא לו יהיה הזרע" <small>(פ' וישב תשמ"ח)</small>
	@22יב	<b>"...וינחם יהודה ויעל על גזזי צאנו".</b> לא ברור, מה קשר יש בין התנחמותו של יהודה על מות אשתו ולבין עלייתו אל גוזזי צאנו, ודברי רמב"ן - היחיד שנדרש לשאלה - לכאורה אינם מתיישבים עם פשוטו של מקרא זה. <small>(פ' וישב תשס"א)</small>
	@22יד	<b>"ותשב בפתח עינים" וגו'.</b> ברור שכל בִיוּם זה הוא כדי להביא את יהודה לבוא עליה. אך קצת קשה לי להבין, מה הביא את תמר הצנועה (ראה רש"י טו, ד"ה כי כסתה פניה) לחשוש שחמיה יסור לזונה. (פ' וישב תשס"ו) וכך כתב רמב"ם (הלכות אישות א, ד): קודם מתן תורה היה אדם פוגע אשה בשוק, אם רצה הוא והיא, נותן לה שכרה ובועל אותה על אם הדרך והולך לו. וזו היא הנקראת קדשה. משנתנה התורה נאסרה הקדשה... . והעיר המגיד משנה שם: זה פשוט ומעשה יהודה ותמר יוכיח. ור' מהרש"א סוטה י ע"א ד"ה גיורת שהביא דברי רמב"ם אלו והוסיף שכיון שעתידה תורה לאסור דבר זה, היה יהודה נשמר בדבר ועל־כן הוצרך המדרש בראשית רבה פה, ח) לבאר: "ויט אליה בעל כרחו", שנאנס בידי המלאך הממונה על התאווה. ור' דברי רש"י להלן (כו) שמאת ה' היתה זאת להעמיד מלכים בישראל.
		<b>רש"י ד"ה ותשב בפתח עינים, ...ורבותינו דרשו, בפתחו של אברהם אבינו וכו'.</b> ור' שפתי חכמים (אות ק), שבקברו של אברהם אבינו ע"ה ישבה. <small>(פ' וישב תש"ן)</small>
		<b>רש"י ד"ה ותתעלף, כסתה פניה שלא יכיר בה. ע"כ.</b> וקשה לי, מה בין "ותכס בצעיף" לבין "ותתעלף" - כסתה פניה? כלום אין ב"ותכס פניה" משום כיסוי פנים? <small>(פ' וישב תשמ"ט)</small>
		עתה דומה לי שרש"י למד את כוונתה של תמר דווקא מן הביטוי הנוסף, המיוחד לכאורה, אך ראה רשב"ם ורד"ק, שכל אחד מבחין בין שני הביטויים בדרך אחרת. <small>(פ' וישב תשס"ב)</small>
	@22טז	<b>"ויט אליה אל הדרך" וגו'.</b> מפשוטו של מקרא נראה כאלו זה דבר רגיל, ורק בפס' כג יש ביטוי שלילי לענין זה - "פן נהיה לבוז", וראה שם רש"י: יתפרסם הדבר ויהיה גנאי, ע"כ. ולא ברור אם בוז־גנאי זה הוא עצם המעשה או הפלונטר בתשלום שכרה... וראה דברי ר' שמואל בר נחמני (סוטה י ע"א): כשתבעה (יהודה) אמר לה, שמא נכרית את? אמרה ליה, גיורת אני. שמא אשת איש את? אמרה ליה פנויה אני. שמא קיבל בך אביך קידושין? אמרה ליה יתומה אני. שמא טמאה את? אמרה ליה טהורה אני. כלו' אין כאן כל איסור. ואולם הפייטן בנימין (סליחות לצום גדליה "הורית דרך תשובה") כותב בפשטות: "סרח גור יהודה בקדשה היא בעינים, עונו הודה והכרעתו לצדק בכף מאזנים", והוא לפי פשוטו של מקרא שאין ההליכה אל קדשה דבר ראוי. <small>(עשי"ת תשנ"ז)</small>
		והנה אף כי לא מצאתי כאן הסתייגות מפורשת מעצם המעשה, ראיתי שאכן רש"י מסתייג, ראה להלן (מט, ח ד"ה יהודה אתה יודוך אחיך): "התחיל יהודה נסוג לאחוריו, שלא יוכיחנו על מעשה תמר", והרי ברור שלעניינו הכוונה, ודברי תורה עניים במקום אחד וכו'. <small>(פ' ויחי תש"ס)</small>
		ועתה מצאתי שעוד בשנת תשמ"ח ציינתי לי: ראה "דעת זקנים מבעלי התוספות" (טו וטז) והמובא בשפתי חכמים (אות ש). ואולם הדברים נראים מאד מאולצים, פרט לתשובה האחרונה - שחשבה לכותית, ואז איסור קדשה הוא דרבנן בלבד. וראה גם מה שכתבתי להלן (יח וכג). <small>(פ' וישב תשס"א)</small>
		אך מאידך גיסא ראה דברי רש"י להלן (יח ד"ה ותהר) "...צדיקים כמותו" כלומר מעשה זה לא גרע מצדקותו. (פ' וישב תשס"ה) ור' גם למעלה (יד).
		<b>"...ואמרת מה תתן לי"</b> - תרגום אונקלוס תמוה בעיני. <small>(פ' וישלח תשנ"ג)</small>
	@22יז	דעת זקנים מבעלי התוספות מפתח דיון ארוך באשר לכשרות הקידושין שנתן יהודה לתמר, אך לא דן בשאלה, למה לא יהיו קדושי טעות, שהרי קידש את כלתו. ואם פסקה להיות כלה עם מות בעלה (?), הרי עדיין היא זקוקה ליבום. (פ' וישב תשנ"ו) ור' גור אריה שלפני מתן תורה ניתנה מצות ייבום לכל הקרובים, ודוחה איסור כלתו, כמו שדוחה איסור אשת אח בישראל.
		<b>רשב"ם ד"ה עד שלחך, רפי... רפי וכו'.</b> ולא ידעתי מה פירוש המלה. <small>(פ' וישב תשנ"ו)</small>
	@22יח	<b>רש"י ד"ה חותמך ופתילך, ...ושמלתך.</b> ראה "העמק דבר" על אתר. (פ' וישב תשנ"ח) ור' נחלת יעקב ששם ה' יתברך בפיה שתבקש את הציצית לערבון, מפני שעליה נאמר (במדבר טו, לט) "ולא תתורו אחרי לבבכם" וסגולתם לעכב את הזנות כמובא במנחות מד ע"א, להראות שלא היה פועל זה אלא גזירת שמים להעמיד מלכים בישראל.
		וראה מה שכתבתי לפס' טז. <small>(פ' וישב תשס"ח)</small>
	@22כג	<b>"...פן נהיה לבוז... ואתה לא מצאתה".</b> לא ברור, באיזה בוז יהודה משתף את רעהו העדולמי, אם זה באי תשלום השכר, או שמא עצם המעשה. <small>(פ' וישב תשנ"ג)</small>
	@22כד	<b>רש"י ד"ה כמשלש חדשים, רובו של ראשון וכו'.</b> ולא ידעתי, מה צורך יש בדיוק שכזה כאשר יש כאן כף דמיון, והרי גם אפשר שני חדשים מלאים ושלישי חסר. <small>(פ' וישב תשנ"ג)</small>
		גם לא ידעתי, מהי ראיתו של רש"י, מן הכתוב באסתר (ט, יט) "ומשלח מנות" וגו'. (פ' וישב תשנ"ו) ובלפשוטו של רש"י כתב ר' שמואל פ. גלברד: לאחר שפירש את הכ"ף, מפרש רש"י את המ"ם של "כמשלש", שאינה באה במשמעות "מן", שכן האות שאחר המ"ם רפויה. אלא היא מ"ם המשקל (שם הפועל), כמו "ומשלוח מנות".
		<b>"...זנתה תמר כלתך וגם הנה הרה לזנונים".</b> אם כדברי רש"י להלן (ד"ה ותשרף), הרי די בהודעתה שזנתה, והסיפא מיותר. וצ"ל שהסיפא מובא כדי לקיים את הרישא, כלומר אין כאן סתם שמועה, והראיה שנתעברה, וזה בהכרח לזנונים. ומ"מ ר' "בעל הטורים" היוצא כאן מגדרו בפירושו הקצר. (פ' וישב תש"ן, בשערי צדק) ור' משך חכמה על אתר.
		<b>רש"י ד"ה ותשרף, ...לפיכך דנוה בשריפה. ע"כ.</b> מפשוטו של מקרא משמע שלא היה כאן כל דיון משפטי, אלא הודיעו ליהודה מה שהודיעוהו בתור חותנה, והוא לא בדק ולא כלום אלא פסק בשתי מלים, ואף מן התיאור הדרמתי שבפס' כה משמע כן. באשר אם לא כן, לא היתה תמר צריכה להמתין בהודעתה ליהודה עד להוצאתה להורג, והיתה יכולה לעשות זאת קודם, גם בלא להלבין פניו. ודברי רש"י בשם אפרים מקשאה אין להם רמז במקרא, אלא אם כן ההנחה שלא היה כאן דיון משפטי היא בלתי־אפשרית. ולפחות היה צריך לומר שיש כאן מקרא קצר. ורמב"ן על אתר כתב: ונראה לי שהיה יהודה קצין שוטר ומושל בארץ, והכלה אשר תזנה עליו איננה נדונת כמשפט שאר האנשים אך כמבזה את המלכות, ועל כן כתוב ויאמר יהודה הוציאוה ותשרף... והוא חייב אותה מיתה למעלת המלכות... לא שיהיה דין הדיוטות כן. (פ' וישב תשמ"ט) ור' שפתי חכמים (אות י).
		ואף אם היה משפט, הרי נראה שנדונה בו שלא בפניה, שאם לא כן, היתה יכלה לשלוח את המשכון לפני הוצאתה לשריפה, ואם כן, מדוע שלא בפניה? <small>(פ' וישב תשנ"א)</small>
		ועוד, אם אמנם בתו של שם היתה תמר, צריך לומר ש"בתו" לאו דווקא, שאם לאו כבר היתה זקנה ביותר בלדתה ליהודה, שהרי מאז עברו י"ב דורות, ויהיה אפוא בלידותיה נס הרבה יותר גדול מאשר בלידת שרה את יצחק. <small>(פ' וישב תשנ"ד)</small>
		ועוד, כיצד זה שיהודה יקח זקנה שכזאת לבנו בכורו ודורש מבנו השני ליבמה? וזמן ניכר עבר עד שגדל שלה!
		ואין לומר שתמר שייכת לצאצאיו של שם, שהרי הכהונה ניטלה ממנו וניתנה לאברהם, ראה חזקוני על אתר, וממילא אביה כבר לא היה כהן. <small>(פ' וישב תשנ"ה)</small>
		ור' מה שכתבתי למעלה (פס' ב). (פ' וישב תש"ס) ור' באר בשדה שהיתה בתו של עילם בן שם, ובני בנים הרי הם כבנים. ואף שניטלה הכהונה מזרעו של שם כמובא בנדרים לב ע"א, היינו משאר זרעו, אבל עילם שבכור היה וכבר שימש בחיי אביו לא ירד מכהונתו.
	@22כה	<b>"הוא מוצאת".</b> ר' בשפתי חכמים (אות כ) בשם רבנו תם בתוס' פ' הזהב - הוא מוצת, חסר א', ואצלנו לא כן. אך ר' "בעל הטורים" - "קרי חסר אלף" ושניהם באותו הענין. <small>(פ' וישב תשמ"ט)</small>
		<b>"לאיש"</b>. לכאורה היתה מתבקשת למ"ד קמוצה לידע את האיש. ולא מצאתי בנדון, וגם לא ב"מנחת שי". <small>(פ' וישב תשנ"ד)</small>
	@22כו	<b>רש"י ד"ה כי על כן לא נתתיה, כי בדין עשתה על אשר לא נתתיה לשלה בני. ע"כ.</b> וקשה לי, איזה דין הוא זה? כלום משום ששלה לא יבמה, מותר לה להפקיר עצמה? וראיתי דעת רא"ם ומהרש"ל כמובא בשפתי חכמים (אות י) באשר לדין מיתה של תמר, ועדיין לא ברור לי, איזה דין יש עכשו, ולמה אינה חייבת עוד מיתה. ו"דעת זקנים מבעלי התוספות" על אתר כתב: כך היה דרכם (קודם מתן תורה) כי כאשר לא היה אחים למת, היה הקרוב יותר מייבם והכי קאמר, צדקה ממני כי על כן לא נתתיה לשלה בני ועלי היה ליבם, שלא ראיתי שיעשה שלה היבום. (פ' וישב תשמ"ז) וכן ברמב"ן כאן ולמעלה (פס' ח).
	@22כז	<b>רש"י ד"ה בעת לדתה, ...להלן למלאים וכו'.</b> התיבה "להלן" כאן ובעוד מקומות אצל רש"י פירושה: למעלה, ולא כרגיל - למטה, שהרי ברור כי כוונתו לאמור למטה (כה, כד), ופירוש: להלן למלאים - שם, אצל רבקה, מלאו ימי ההריון, ושלא כמו כאן (כי כאן לא נאמר: וימלאו ימיה). <small>(פ' וישב תשנ"ז)</small>
@11לט	@22א	<b>רש"י ד"ה ויוסף הורד, ...מה זו לשם שמים, אף זו לשם שמים, שראתה באיצטרולוגין שלה שעתידה להעמיד בנים ממנו וכו'.</b> קצת תמוה שרש"י מציג את אשת פוטיפר כמתכוונת להשיג "לשם שמים" בדרך לא כשרה כל כך, ואכן כך גם תמר, כשישבה על פרשת הדרכים. גם תמוה שרש"י מדבר על העמדת בנים, בלשון רבים, בעוד שבמקורו (בראשית רבה פה, ב) מדובר על בן, לשון יחיד, וקשה לדעת למי מתכוון הדרשן. (ואולי רש"י משנה בגלל קושי זה?). ומעניינת המגמה ליתן אינטרפטאציה חיובית לכל הקשור בזרע ישראל, ושלילית לקשור לצד האחר, ראה דברי רש"י ביחס למשפחת עשו בסוף פ' וישלח. בוודאי יש סרך מן העקרון של "תולה קלקול במקולקל" אך מותר לשאול, עד היכן מגיע החופש במגמות אלה, לכאן ולכאן. <small>(פ' וישב תשמ"ו)</small>
		וראה "דעת זקנים מבעלי התוספות" כאן ולמעלה (לח, א) המסיק שירידת יהודה מאת אחיו קדמה למכירת יוסף, ולכאורה זה משפיע על תפקודו בכל הפרשה שלאחר מכן, מפ' מקץ ואילך. <small>(פ' וישב תשמ"ז)</small>
		וקשה לי, והרי יהודה היה מעורב בהחלט במעשה, ר' למעלה (לז, כו) "מה בצע כי נהרג את אחינו". <small>(פ' וישב תשס"ג)</small>
		<b>"ויקנהו פוטיפר... מיד הישמעאלים".</b> פס' נו הוא איזכורה האחרון של מכירת יוסף, אך עדיין לא מצאתי ביאור מספק לכל האיזכורים הקודמים, והרי הם:
		(לז, כא) "...ארחת ישמעאלים". (לז, כז) "...לכו נמכרנו לישמעאלים". (לז, כח) "ויעברו אנשים מדינים סחרים וימשכו... וימכרו את יוסף לישמעאלים". (לז, לו) "והמדינים מכרו את יוסף אל מצרים, לפוטיפר...". לפי פשוטם של הכתובים קשות לפחות שלש שאלות עיקריות: (א) מי מכר המכירה הראשונה (מן הבור) - אחי יוסף או המדינים? (ב) מי מכר את יוסף לפוטיפר, המדינים או הישמעאלים? (ג) ואם המדינים לא מכרו לישמעאלים, וגם לא לפוטיפר - מה תפקידם בפרשה זו? (פ' וישב תשס"ד) ור' מש"כ למעלה (לז, כח).
		<b>"פוטיפר סריס פרעה שר הטבחים איש מצרי"</b>. שם ועוד שלושה תארים, אך בהמשך הולך ופוחת, עד שבפס' ז-ח אינו אלא אדון. <small>(פ' וישב תשס"ז)</small>
		<b>"...סריס פרעה".</b> כאן הוא מתכנה "סריס" וכבר כאן מתרגם־מפרש יונתן בן עוזיאל "בגין למעבד עמיה משכביה דכורא", וראה רש"י להלן (יט ד"ה פוטי פרע) "הוא פוטיפר, ונקרא שמו פוטי פרע שפרע על שנסתרס מאליו, לפי שחמד את יוסף למשכב זכר". (ע"פ סוטה יג ע"א). <small>(פ' מקץ תשנ"א)</small>
		<b>"ויקנהו פוטיפר סריס פרעה".</b> תמוה שאין רש"י מביא כאן את דברי רב (סוטה יז ע"ב) שקנאו לעצמו, למשכ"ז, כפי שהוא מביאם להלן (מא, מה ד"ה פוטי פרע). <small>(פ' מקץ תשמ"ט)</small>
		כל עניין סריסות זו קצת תמוה, ר' דברי רש"י להלן (פס' יט ד"ה ויהי כשמע אדניו). (פ' וישב תשס"ג, מלון גולדן טוליפ, ים מלח) ור' גור אריה שאין הכוונה שנסתרס לגמרי אלא שנתמעטה תאוותו, ועדיין היה נזקק לביתו. ור' דברי רמב"ן שם.
		<b>רשב"ם ד"ה שר הטבחים, על ידו נידונים הנרצחים והאסורים בבית הסוהר שלו. ע"כ.</b> ונראה שמבקש להבחין בזה בין שר הטבחים שבכאן ולבין "שר בית הסהר" דלהלן (פס' כג). וקשה לי הלשון "נידונים הנרצחים". <small>(פ' וישב תשמ"ז)</small>
		ובוודאי שאין זה התואר של הממונה על טביחת הבהמות למלך, מעין אחראי למטבח המלכותי. והראיה, שלמטה (מ, ג) פרעה מפקיד את שני סריסיו שחטאו לו, בידו של שר טבחים הלז, הוא אדוני יוסף והוא פוקד את יוסף עמהם. "שר בית הסוהר" הנ"ל משרת תחתיו. (פ' וישב תשנ"ד) ור' מש"כ למעלה (לז, לו).
	@22ג	<b>רש"י ד"ה כי ה' אתו, שם שמים שגור בפיו. ע"כ.</b> למעלה (א) דורשים (סוטה יג ע"ב) שפוטיפר קנה את יוסף לו למשכ"ז, ואלו כאן מתרשם פוטיפר זה מאיזכור שם ה' בפי יוסף, ואין שני הדברים עולים בקנה אחד. אך גם בלא הדרשה דלעיל קשה להבין, למה שם ה' בפי עבדו מרשים שר מצרי כל־כך, עד שהוא מוסר בידיו את רכושו. (פ' וישב תשמ"ט) ומקור דברי רש"י בתנחומא (ח) וזו לשונו: וכי פוטיפר רשע היה רואה הקב"ה עמו, ומה הוא כי ה' אתו, אלא שלא היה שמו של הקב"ה זז מפיו. היה נכנס לשמשו, והוא היה מלחש ואומר רבון העולם אתה הוא בטחוני, אתה הוא פטרוני. תנני לחן ולחסד ולרחמים בעיניך ובעיני כל רואי ובעיני פוטיפר אדוני. ופוטיפר אומר לו מה אתה מלחש, שמא כשפים אתה עושה לי, והוא משיבו: לא, אלא אני מתפלל שאמצא חן בעיניך. לפיכך כתיב וירא אדניו כי ה' אתו. דהיינו, כיון שראה אדניו ששם שמים שגור על פיו, מזה הבין שהצלחתו מה' ולא ממעשי כשפים והתרשם מרצונו למצוא חן בעיניו עד כדי תפילה על־כך בכל רגע.
	@22ו	<b>רש"י ד"ה ויהי יוסף יפה תאר, כיון שראה עצמו מושל, התחיל אוכל ושותה ומסלסל בשערו וכו'.</b> זכורני שכאשר הייתי בישיבת "תפארת ישראל" שבחיפה (התרצ"ט-הת"ש), שאצלה קנה מו"ר הרב יונה מרצבך זצ"ל לי ולידידי מדרמשטט, ביניהם גם הוריו ע"ה של מחותני ר' שמואל הכהן, סרטיפיקאט כדי להצילנו ממחנה ריכוז דכאו והוציאו על כך דמים מרובים (50 לא"י), הייתי עצוב, שכן זמן רב כבר לא שמעתי דבר מהורי הי"ד שהיו בפולין (היה זה בחורף הת"ש). ראש הישיבה, ר' דוב מאיר רובמן זצ"ל, נסה לעודדני בדברי מוסר על דרך קעלם וכה אמר, ע"פ דברי רש"י הנ"ל: כלום אתה חושב שאתה מבית טוב יותר מאשר יוסף הצדיק? והנה מסופר כאן שיוסף הצדיק דאג להופעתו החיצונית חרף גלותו מבית אביו וסלסל בשערו וכו'. הרי לך שאין לדאוג אא"כ הדאגה עשויה לקדם ענין כלשהו, אך אם לאו, אסור לדאוג ולהתעצב. ועם זאת נראה לי שרש"י רואה התנהגות יוסף זו בשלילה. <small>(פ' וישב תשמ"ט)</small>
		מה שהיה יוסף מסלסל בשערו, אינו לכאורה אלא חזרה למעשה נעוריו, ראה רש"י למעלה (לז, ב ד"ה והוא נער), שם הוא אומר: שהיה עושה מעשה נערות, מתקן בשערו, ממשמש בעיניו כדי שיהיה נראה יפה. (פ' וישב תשס"ב) ור' מש"כ שם.
	@22ז	<b>"ויהי אחר הדברים האלה".</b> וקשה לי, באילו דברים מדובר? והרי המתואר קודם הוא תהליך מתמשך שאין בו ציוני תאריכים כלל. וראה רד"ק שלכאורה רוצה לענות על שאלה זו, ואף כי תשובתו אינה מניחה את דעתי, יפים דבריו: אחר זמן שהיה יוסף בבית המצרי גדול ונכבד ויושב לבטח, הגיע אליו דבר אשת פוטיפר, והכל היה סיבה לטובה ולטובת אביו ואחיו, אף־על־פי שהיה קשה מתחילה, לטובה היה בסוף. וכן חטא המשקה והאופה וחלום פרעה, הכל היה סבה מאת האל יתברך, כי על־ידי כל זה עלה יוסף לגדולה ונכתב הספור הזה להודיע סבת הדברים. ואם יקרה לאדם שום מקרה, יבטח באל וידע שסופו לטובה ונכתב גם כן להודיע צדקתו של יוסף ושילמד אדם ממנו לכבוש את יצרו ולשמור אמונה למי שבוטח בו, יהיה מי שיהיה, ולא ישקר בו. ע"כ. (פ' וישב תשנ"ב) ור' העמק דבר על אתר.
		<b>רש"י ד"ה ותשא אשת אדניו וגו', כל מקום שנאמר אחר - סמוך. ע"כ.</b> תמוה, למה ד"ה זה ולא פשוט: אחר, או: ויהי אחר הדברים האלה. והאופן בו סידר ידידי ר' יוסף שמואל פוגל ז"ל את דברי רש"י בחומש רש"ר הירש נראה לי התחכמות, אע"פ שמעין זה גם בדפו"ר. ומעניין שבס' יוסף הלל אין הערה בנדון זה. <small>(פ' וישלח תשנ"ו)</small>
	@22ט	<b>רש"י ד"ה וחטאתי לאלהים, בני נח מצטוו על העריות. ע"כ.</b> והוא ע"פ סנהדרין נז ע"א. ולא ידעתי, מה זה נוגע ליוסף אא"כ נאמר שהוא בא להוכיח את אשת פוטיפר, שהיא אסורה בעריות, אך מלשון רש"י לא משתמע כך. (פ' וישב תשס"ה) ור' גור אריה שאכן כיון יוסף לעצמו ואף שבני יעקב קבלו על עצמם לקיים את התורה, עדיין לא שייך בזה לשון "חטאתי".
	@22י	<b>רש"י ד"ה להיות עמה, לעוה"ב. ע"כ.</b> ור' בראשית רבה (פז, ו) שהכוונה להיות עמה שם - בגהינם. <small>(פ' וישב תשמ"ט)</small>
		ועתה שמתי לב לדברי בעל הטורים האומר - "להיות עמה - בגימטריא אל תוך גיהנם". (ואכן ההפרש אינו אלא אחד, וזה שכיח אצלו 565/566). (פ' וישב תש"ס) בהקדמת ספר "לקט יושר" לרבי יוסף בן משה הביא בשם רבו רבי ישראל איסרלין, בעל "תרומת הדשן": ...זכורני שאמר מה שאומר העולם שאין להקפיד אם חסר אחד במנין בגימטריה, ראייתם [הוא] ממה שפירש רש"י בפרשת ואתחנן (דברים ד, כה) על "ונושנתם"... מדצריך להקדים ב' שנים, שמע מינה שאינו די בשנה אחת. ולמה? אלא על כרחך שמע מינה שאין להקפיד אם חסר אחד בגימטריה.
	@22יא	<b>"לעשות מלאכתו".</b> תרגום אונקלוס. "למבדק בכתבי חשבנה". שהרי היה ממונה על הבית ובתור שכזה לא עסק בעבודות גופניות! וכן ראב"ע על אתר. <small>(פ' וישב תשנ"ה)</small>
		<b>רש"י ד"ה לעשות מלאכתו, ...וחד אמר, לעשות צרכיו עמה, אלא שנראתה לו דמות דיוקנו של אביו וכו' (סוטה לו ע"ב).</b> ושם מבאר רש"י "צרכיו - תשמיש". וקצת קשה לי שאם כן הדבר, מה היתה צריכה לתופסו, שהרי היה מוכן לדבר. ולכאורה צ"ל שהופעת דמות דיוקן אביו לו היתה עם בואו לבית, ובעקבותיה סירב לה, ועל כן תפשתו. <small>(פ' וישב תשנ"ה)</small>
		ומ"מ, דעת אונקלוס היא בוודאי כדעת הסובר - מלאכתו ממש, כי גם "למבדק בכתבי חושבניה" נקרא מלאכה. (פ' וישב תש"ס) ור' שו"ת מהרלב"ח (קכו) שכיון שלבסוף לא חטא יוסף בפועל, אלא כבש את יצרו, אין גנאי בכך שהחל יצרו להתעצם עליו, כי כלל הוא שיצר־הרע מתחזק כנגד צדיקים ביותר (כל הגדול מחבירו יצרו גדול הימנו - סוכה נב ע"א). שבח הוא ליוסף שאף־על־פי שהחליט בדעתו לחטוא, והגיע קרוב מאד לעשיית העבירה, מכל־מקום בהיותו צדיק עזרו הקב"ה והצילו מן העבירה. ור' עוד דברי בן יהוידע על הגמרא בסוטה שם.
	@22יד	<b>"...הביא לנו איש עברי".</b> אל נכון אפשר לפרש כאן "עברי" כלשון גנאי, וכמבואר בדעת מקרא שמות א, טו. וכך ברב המקרים במקרא. אבל קצת קשה ביטוי זה בפי יוסף על ארצו שלו - "כי גנב גנבתי מארץ העברים" (בראשית מ, טו), והרי בארצו היה אדם חפשי וכן כל בני משפחת אביו. גם לשון הכתוב שני "אנשים עברים" (שמות ב, יג) קשה, כי למה יקרא להם הכתוב בביטוי של גנאי שבפי המצרים. ועוד יותר קשה הוא זה שבפי משה ביחס לה' - "אלהי העברים" (שם ג, יח; ה, ג; ז, טז; ט, א ויג; י, ג), ובמיוחד קשה לשון הכתוב למעלה (יד, יג) "ויגד לאברם העברי" שהרי שם נשיא אלהים ובוודאי אין כל מקום לגנאי. ור' שם "נתינה לגר", ור' דבריו גם בשמות (א, טו).
		וקצת ראיה לדעת מקרא הוא בכך שבריש ס' שמות, עד לתחילת השעבוד, בא לשון "בני" (א, א, ט, יג), ורק אחר כך לשון "עברי", אך ר' שם (ב, כג וכה; ג, ט-י, יג-טו ויח; ד, כט ולא; ה, טו ויט).
		עכ"פ, אונקלוס מתרגם בבראשית - בכל מקום "עברא" ובשמות - "בר ישראל" וכדו', אבל במקומות הקשים - יהודאי. (פ' יתרו תשנ"ו) ור' רמב"ן על אתר וכן דעת מקרא שבינתיים יצא לאור.
		<b>רש"י ד"ה עברי, מעבר הנהר, מבני עבר.</b> וקצת קשה לי למה שני הפירושים גם יחד, ודברי שפתי חכמים (אות ה) אינם משכנעים. ור' רש"י להלן (מא, יב ד"ה נער עברי עבד), שהכוונה לשימוש פז'ורטיבי, מה שאינו כן כאן, ולפחות לא במפורש כמו שם. וקשה לאמר שיש כאן ניצנים ראשונים של אנטישמיות, שהרי באותה העת אין זו אלא משפחה - בני עבר - ואין בכך משום קונוטאציה שלילית. ונראה שאין כאן אלא משום זלזול או אפי' שנאה לזר בתור שכזה, וזה פירושו של רש"י כאן - מעבר הנהר, מבני עבר, כלו' תרתי לריעותא. <small>(פ' וישב תשמ"ז)</small>
	@22יט	<b>רש"י ד"ה ויהי כשמע אדניו וגו', בשעת תשמיש אמרה לו כן וכו'.</b> וקצת קשה, שהרי הוא נקרא סריס פרעה. <small>(פ' וישב תשס"ד)</small>
		ומ"מ זה קשה כנגד דברי הגמ' (סוטה יג ע"ב), ור' מה שכתבתי להלן (מא, מה). (פ' מקץ תשס"ח) ור' גור אריה שאין הכוונה שנסתרס לגמרי אלא שנתמעטה תאוותו, ועדיין היה נזקק לביתו. ור' רמב"ן על אתר.
@11מ	@22א	<b>"...לאדניהם".</b> למעלה (כ, יג) בקש רש"י להוכיח שלשון אדנות בא ברבים, והנה כאן הוכחה מכרעת שאכן כדבריו, ומשום מה לא הביאה. <small>(פ' וישב תשס"א, בשערי צדק)</small>
		<b>רש"י ד"ה אחר הדברים האלה, לפי שהרגילה אותה ארורה וכו'.</b> והרי זה ראשית כל תורת התקשורת, ותמוה שאין מלמדים ואין מדגישים קטע זה. <small>(פ' וישב תשנ"ב)</small>
		<b>"חטאו משקה מלך מצרים והאפה... ויקצף פרעה על... שר המשקים ועל שר האופים".</b> זו הפעם הראשנה שעמדתי על כך, שתחילה כתוב "משקה... והאפה", ואלו הקצף יצא על השרים של שני תחומים אלה, ורציתי לומר שפרעה כעס עליהם, כאחראים לדבר מעין אחריות מיניסטריאלית ואחר מצאתי שכך מפרש ר"ע ספורנו. אלא שעל זה קשה מן האמור בפס' ה - "המשקה והאפה". ואין לומר שבהיותם בבית הסהר ניטל תואר השררה מהם, שהרי בפס' ט נאמר "ויספר שר המשקים..." וכן אח"כ בפס' טז "וירא שר האפים..." ואם תמצי לומר שלגבי יוסף נשארו עדיין שרים (לשעבר), הרי בפס' כא וכב עדין הם נקראים שרים, אפילו שר האפים שנתלה, ופסוקים אלה אינם בקשר ליוסף - פירושו של ר"ע ספורנו נשאר אפוא מוקשה, קושי שנשאר לאורך כל הפרשה. וכן פירש ר"י אברבנאל. (פ' וישב תשמ"ז) ובאמת כך דרכו של עולם שבשעת גזר דין מזכירים תאריו של נידון למען יראו ויראו, ובזה מיושבים התארים המופיעים בפסוקים כא וכב. ור' העמק דבר ורש"ר הירש.
	@22ה	<b>"ויחלמו חלום שניהם" וגו'.</b> הכתוב מאריך ביותר, ולא ידעתי לשם מה. (פ' וישב תשנ"א) וכתב העמק דבר על אתר: כבר רבו הפירושים בתיבות אלו כמבואר בפירוש רש"י ושאר מפרשים, ונראה דמזה יצא בגמרא חולין דף צב ע"א דרשות הרבה מה רמז חלום הגפן לישראל, והכי איתא ברבה ובתרגום יונתן גם חלום הסלים, והוא פלא היכן נרמז שנגעו ליוסף ואומתו, אלא פירשו "חלום שניהם" - הוא ויוסף, שהיה עם כל אחד בצוותא, אף־על־גב שהמה לא הבינו בזה מאומה, אבל יוסף הבין בטוב.
	@22ז	<b>"וישאל את סריסי פרעה אשר אתו במשמר בית אדניו".</b> קשה לי, בנוסף על השוני בין משקה ושר המשקים (פסוק א), למה פתאום "סריסי פרעה" והתיאור המסורבל הזה. <small>(פ' וישב תשמ"ט)</small>
		ואין זה פתאום, שהרי כבר בפס' ב מכנם "שני סריסיו", ועם זאת אפשר לשאול, למה להזכיר שם סריסים. ואולם ר' תרגום אונקלוס המתרגם "רברבי", דהיינו שרים. <small>(פ' וישב תשנ"ו)</small>
		ודומה שגם הביטוי "בית אדניו" מיותר כאן, שהרי די היה לומר: במשמר, או: בבית האסורים. (פ' וישב תשס"א, בשערי צדק) ור' אור החיים הק', העמק דבר ורש"ר הירש על אתר.
	@22ט	<b>"...את חלמו" וגו'.</b> מסיפור חלום זה קשה להסיק על סיבת השלכת שר המשקים לבור, ואולי זה היה הרמז ליוסף שהחזרתו אל כנו, ושלא כסיפור חלום שר האופים שאצלו נאמר "והעוף אכל אתם מן הסל מעל ראשי", שכאן יש לפחות חוסר שמירה מספקת. <small>(פ' וישב תש"ס)</small>
	@22יג	<b>"...וישא פרעה את ראשך והשיבך... ישא פרעה את ראשך מעליך...".</b> ההבדל דק, אך מוחלט. ור' רשב"ם (יט ד"ה ישא פרעה את ראשך): ממש מעליך. <small>(פ' וישב תשמ"ז)</small>
		ולכאורה זה משחק מלים נפלא, כי בעוד שהצירוף "לשאת את ראשי פירושו - למנות, הרי "לשאת את ראשו מעליו" פירושו - לקטול. <small>(פ' וישב תשנ"ב)</small>
		ישא פרעה את ראש... - תרגם אונקלוס: ידכרינך פרעה. "...ישא פרעה את ראשך..." - תרגם אונקלוס: יעדי פרעה ית רישך. "...וישא את ראש שר המשקים ואת ראש שר האפים" - תרגם אונקלוס: ואדכר ית ריש רב שקי וכו'. כלו' אונקלוס מתרגם את הפועל נש"א בשלשה אופנים שונים, לפי הקשר הדברים. <small>(פ' ויגש תשנ"ט)</small>
	@22יד	<b>"...והזכרתני אל פרעה".</b> וקשה לי, מאי הוה אמינא של יוסף שפרעה ישפטנו לטובה, והרי אף אם אמנם ייענה להידרש לעניינו של עבד זר, יהיה כאן דברו של יוסף מול דבר פוטיפרע או פוטיפר, ולמה ירצה פרעה להאמין לו יותר מאשר למקורביו? והוכחות הרי אין כאן. (פ' וישב תשס"א, בשערי צדק, אירוע לב) ומה יוכל להפסיד, וכי ברירה יש בידו לבחור בדרך אחרת יותר טובה?! ור' שמות רבה (ז, א) שלא היה יוסף ראוי לינתן בבית האסורים אלא עשר שנים מפני שהוציא דיבה על עשרת אחיו, ועל־ידי שאמר לשר המשקים "כי אם זכרתני" גילה רפיון במידת בטחונו וניתוסף לו עוד שתי שנים.
		<b>"...והוצאתני מן הבית הזה... כי שמו אתי בבור".</b> בשבת העיר אביתר שי' שיוסף קורא כאן למקום המצאו בזה אחר זה פעם בית ופעם בור! (פ' וישב תש"ס) ור' העמק דבר על אתר שיוסף מבקש לצאת לגמרי מהבית שנהיה לו לעבד ולא רק מבור בית הסוהר.
	@22טו	<b>"כי גנב גנבתי מארץ העברים".</b> ושלא כדברי אברהם אבינו ע"ה למעלה (כד, ד) כי אל ארצי ואל מולדתי תלך", והרי לך ההבדל בין עולה ולבין בן דור רביעי בארץ. (פ' וישב תשנ"ד) ור' רמב"ן על אתר.
		כבר ציינתי שיש כאן לעזים רבים מן הרגיל (בריש פ' מקץ), והנה עתה התרשמתי, שבדפו"ר בפ' ויחי אין לעזים כמובא בחומשים שלנו. המקום הטוב ביותר לבדוק, אם אמנם - לפחות לעתים - הלעזים הם תוספת ולא מדברי רש"י, הוא כאן. <small>(פ' ויחי תשס"א)</small>
@11מא	@22א	<b>רש"י ד"ה ויהי מקץ, מסוף, וכל לשון קץ - סוף הוא. ע"כ.</b> ואלו דברי מהרי"ק המובאים בהע' 1 בחומש תורת חיים: להורות כי גם לפעמים הקץ הראשון מהענין יקרא "קץ" כי הוא סופו מהקצה ההוא, כמו: "מקץ שבע שנים תעשה שמטה" (דברים טו, א) כי לפי פשוטו רצונו לומר בהתחלת השבע שנים. ואינם נראים כלל, כי הניחא כאשר יש יחידה קצובה - כי אז אפשר לדבר גם על הקץ הראשון, כמו בענין שביעית. אך מה שייך כאן לדבר על הקץ הראשון של שנתיים שאינן מוגדרות לשום דבר? <small>(פ' מקץ תשנ"ה)</small>
		<b>רש"י ד"ה על היאר, ...שכל הארץ עשוים יאורים יאורים בידי אדם וכו'.</b> וצ"ל עשויה ולא עשוים או עשויין כפי שבא במהד' שונות. ואכן בדפו"ר בא: עשויה. ור' מה שכתבתי שמות (ז, יט). <small>(פ' מקץ תשנ"ח, תשנ"ט)</small>
		וראה דברי רמב"ן על אתר החולק על רש"י, וראיות בידו. <small>(פ' מקץ תש"ס)</small>
		גם קשה לשונו "יאורים יאורים" במקום: נהרות, שהרי לדבריו רק הנילוס נקרא יאור! (פ' מקץ תשס"ח) ור' גור אריה שבא רש"י לבאר מדוע נזכר "היאור" בה"א־הידיעה.
	@22ב	<b>רש"י ד"ה יפות מראה, סימן הוא לימי שובע וכו'.</b> ולא ידעתי למה רש"י צריך להקדים את פתרון החלום, לפני שיוסף יעשה כן. וכן הלאה רש"י ד"ה ותאכלנה, סימן שתהא כל שמחת השובע נשכחת וכו'. <small>(פ' מקץ תשמ"ז)</small>
		ויפה ביאר בעל שפתי חכמים (אות ד), אלא שמקומם של הדברים בשעת הפתרון, ולא כאן. <small>(פ' מקץ תשנ"ו)</small>
		ברש"י לפסוקים אלה בולט מספרם הרב של לשונות לעז, הרבה מעבר לשכיח, לעתים ללא כל הכרח, ואפילו פעמיים בזה אחר זה - השוה "בריאת" שיינ"ש גם בפס' ה וגם בפס' ז. והנה בדקתי ולא מצאתי בדפו"ר אלא לעז אחד, בפס' ז - שיינ"ש. ועם כל זה הושקע מרץ רב בביאור לעזים אלה, ר' למשל שפתי חכמים (אות ה), שם מקיש בעל שפתי חכמים מלשון לעז ללשה"ק, וזה לא נראה סביר. <small>(פ' מקץ תשמ"ט, תשנ"ו, תשנ"ט)</small>
		(ג) "רעות מראה ודקות בשר". (ד) "רעות המראה ודקת הבשר (פרות)". (ו) "שבלים דקות". (ז) "השבלים הדקות". (יט) "ורקות בשר". (כ) "הפרות הרקות והרעות". (כג) "צנמות דקות". (כד) "השבלים הדקת". (כז) "הפרות הרקות והרעת, השבלים הרקת".
		לעניין השינויים כתב ראב"ע (שמות כ, א) בפירושו הארוך: והכלל, כל דבר שנוי, כמו חלום פרעה, ונבוכדנצר, ואחריהם רבים תמצא מלות שונות, רק הטעם שוה. וכאשר אמרתי לך שפעם יאחזו דרך קצרה, ופעם ארוכה, כך יעשו פעמים להוסיף אות משרת, או לגרוע אותו, והדבר שוה. (פ' מקץ תשס"ב) ורמב"ן בהקדמתו לתורה כתב: כל הנמסר למשה רבינו בשערי הבינה, הכל נכתב בתורה בפירוש או ברמיזה בתיבות או בגימטריאות או בצורת האותיות הכתובות כהלכתן או המשתנות בצורתן כגון הלפופות והעקומות וזולתן או בקוצי האותיות ובכתריהן... ומפני זה ספר־תורה שטעה בו באות אחת במלא או בחסר פסול, כי זה הענין יחייב אותנו לפסול ספר־תורה שיחסר בו ו"ו אחד ממלת אותם, שבאו מהם ל"ט מלאים בתורה, או שיכתוב הו"ו באחד משאר החסרים, וכן כיוצא בזה, אף על פי שאינו מעלה ואינו מוריד, כפי העולה במחשבה. וזהו הענין שהביא גדולי המקרא למנות מלא וחסר בכל התורה והמקרא, ולחבר ספרים במסורת, עד עזרא הסופר הנביא שנשתדל בזה.
	@22ג	<b>רש"י ד"ה ודקות בשר, ...לשון דק. ע"כ.</b> תמהתי מה בא - לפרש לשון לעז? והנה לפי גור אריה (מובא גם במלכה של תורה) הכוונה: כמו שתיבה לועזית זו שהיא לשון "דק" נאמרת גם על דבר הכחוש, כן בלשון הקודש יפול תיבת "דקות" על בהמות כחושות. וראה שם שזוהי תופעה שכיחה אצל רש"י. <small>(פ' מקץ תשס"ד)</small>
		<b>"...אצל הפרות על שפת היאר".</b> רק כאן אין הכתוב מפרט, באילו פרות מדובר, בעוד שארבע פעמים באות המלים "פרות" עם שמות תואר, וכן הוא בתיאור פרעה את חלומו. והרי זה קצת תמוה. <small>(פ' מקץ תשס"ו)</small>
	@22ו	<b>רש"י ד"ה ושדופת, ...ושקיפן קדום, חבוטות, לשון משקוף החבוט תמיד וכו'.</b> וברור שרש"י בא לבאר את לשונו של אונקלוס. אלא שעל כך אפשר לשאול שאין המשקוף חבוט מן המזוזה, ולמה נקרא אפוא משקוף רק החלק האופקי של מסגרת הדלת, ולא גם המזוזה שלצד פתיחת הדלת. (פ' מקץ התשנ"ו, תשנ"ט בשערי צדק) ור' רש"י להלן <small>(שמות יב, ז).</small>
	@22ז	<b>רש"י ד"ה הבריאות, שיינ"ש בלעז. ע"כ.</b> ולא ידעתי, למה צריך לחזור על הדבר בדיוק כפי שנאמר שני פסוקים קודם (פס' ה). ודברי בעל שפתי חכמים (אות ח) מאד אינם מדויקים, שהרי ברור כי שיינ"ש אינו פרי"ש בלשון אשכנז כי אם געזונ"ד, ותמוה שנכנס לכגון דא.
		גם ראיתי מהדורות שבהן נאמר פעם שיינ"ש ופעם שאני"ש, ועכ"פ ברור שהכוונה ל Sain שבצרפתית, כלו' בריא, וכך גם אצל ר' משה קטן ז"ל - Seines. ובדפו"ר אין הלעז אלא בפס' ז, שיינ"ש בלעז, ור' מה שכתבתי לפס' ב-ז למעלה. (פ' מקץ תשנ"א, תשנ"ג, תשנ"ד, תשנ"ו, תשנ"ט) ור' משכיל לדוד.
		ומשום מה אין רש"י אומר מאומה בפס' ב - "ובריאת בשר", ולא בפס' ד - "והבריאת". <small>(פ' מקץ תשס"ג)</small>
	@22ח	<b>רש"י ד"ה ותפעם רוחו, ...לפי שהיו שם שתי פעימות - שכחת החלום והעלמת פתרונו. ע"כ.</b> מה גדולים דברי הרבי מלובביץ זצ"ל שצריך לחיות עם הזמן, דהיינו עם פרשת השבוע, ומה מזעזעים דברי רש"י אלה בשבוע של ביקור נשיא ארה"ב בארץ והוא לוחץ על נסיגה־פעימה. <small>(פ' מקץ תשנ"ט)</small>
		ולכאורה קשים דברי רש"י בדבר "שתי פעימות" וכו', כי למה בגלל שתי פעימות מתאים יותר לשון התפעל דשם. ועוד: שכחת החלום והעלמת פתרונו לכאורה דבר אחד הם. (פ' מקץ תשס"ג) ור' רא"ם שדורשים את האות היתירה כאילו נאמרה התיבה פעמיים, להורות על כפל הפעולות. ור' רש"י למעלה (ב, ז).
		<b>רש"י ד"ה חרטומי, הנחרים בטימי מתים וכו'.</b> רש"י מבקש לפרש את המלה ע"י חלוקתה לשתיים: חר - מלשון נחר, "יגעתי בקראי נחר גרוני" (תהלים סט, ד), כלו' לצעוק בקול גדול, לשון טימי, עצמות, כלו' אלה שצועקים - שואלים את העצמות. <small>(פ' מקץ תשנ"ח)</small>
		ורק משום כך מובן, למה לו לבאר את השם טימי ולתרגמו בעצמות, שאם לא כן, מה עניינו לבארו. <small>(פ' מקץ תש"ס)</small>
		וראה ב"מלכה של תורה" כמה פירושים ללשון הנחרים. <small>(פ' מקץ תשס"ד)</small>
		<b>שם. ...טימי הן עצמות בלשון ארמי. ע"כ.</b> כלו' לדעת רש"י המלה חרטמי היא ארמית למחצה, שהרי המחצית השניה - ח"ר - מבוארת בעברית: הנחרים... ששואלים. <small>(פ' מקץ תשס"ב)</small>
		<b>"ויספר פרעה להם את חלמו ואין פותר אותם לפרעה".</b> תחילה לשון יחיד ואחר לשון רבים. נדרשו לזה ר"ע ספורנו: מפני שחשבו שהם שנים טעו בפתרון, אור החיים: כשבא להודיע כי לא מצא פותר דקדק לומר אותם שכל ב' החלומות אין פותר להם. ור' גם כלי יקר. <small>(פ' מקץ תשמ"ז)</small>
		ויונתן בן עוזיאל מתרגם "חלומו" בלשון רבים, אך לא כן אונקלוס. <small>(פ' מקץ תשנ"ד)</small>
	@22יב	<b>"ושם אתנו נער עברי".</b> אמר [משה רבנו] לפניו: רבש"ע, עצמותיו של יוסף נכנסו לארץ ואני איני נכנס לארץ? אמר לו הקב"ה: מי שהודה בארצו, נקבר בארצו, מי שלא הודה בארצו, אינו נקבר בארצו. יוסף הודה בארצו, גבירתו אומרת "הביא לנו איש עברי" (לט, יד) ולא כפר אלא [הודה]: "גנב גנבתי מארץ העברים" (מ, טו), לפיכך נקבר בארצו, "ואת עצמות יוסף קברו בשכם" (יהושע כד, לב). אתה שלא הודית בארצך, אין אתה נקבר בארצך. כיצד? בנות יתרו אומרות "איש מצרי הצילנו מיד הרועים" (שמות ב, יט), והוא שומע ושותק, לפיכך לא נקבר בארצו. (דברים רבה ד). והוסיף על כך ר' ישראל רוזן בדף שבת בשבתו (כא בכסלו תש"ס): שמא יש רמז בדרכי הלשון, כי משה שלא הודה בעבריותו, נענש ב"לא תעבור את הירדן" (דברים ג, כז), ונצטוה "עלה אל הר העברים... ומות בהר" (שם לג, מט-נ), ולבסוף "ויבכו את משה בערבות מואב" (שם לד, ח), הוי, עברים וערבות תחת עבריות. ע"כ. ויפה הוסיף. <small>(פ' מקץ תש"ס)</small>
		ואת ארץ מצרים הוא קורא "ארץ עניי?" (מא, נב), חרף היותו משנה למלך. <small>(פ' מקץ תשס"ה)</small>
		<b>רש"י ד"ה נער וד"ה עברי.</b> גם אם אין מקום לחלוק על הדיבור העקרי של רש"י: ארורים הרשעים שאין טובתם שלמה וכו', הרי שתי ההערות הבאות קשות. הרי במהרה יתבאר לפרעה, אם אמנם יוסף שוטה הוא או לאו (גם אם יקבל את דעת שר המשקים שיוסף פתר החלומות במקרה), ובוודאי יעמוד בנקל על ידיעתו שונות, ובמילתא דעבידי לאיגלויי, לא משקרי ביה אינשי. ולכאורה היה די לקיים את הדיבור העיקרי. (פ' מקץ תשנ"ב) בפירוש רש"י שבמדרש רבה (פט, ז) כתב: נער בגימטריא שוטה. ור' משכיל לדוד שיוסף היה בן שלושים שנה ככתוב להלן (מו), ואין מתאים לקראו "נער".
		ור' בביאור הארוך בילקוט שבחומש "רב פנינים" (ספור שר המשקים חכמת יוסף). <small>(פ' מקץ תשנ"ז)</small>
		ובדעת מקרא (טיוטה לעריכה) מבאר ר' יהודה קיל "נער" - משרת. <small>(פ' וירא תש"ס)</small>
		<b>רש"י ד"ה עברי, אפילו לשוננו אינו מכיר. ע"כ.</b> ושאלני גיסי ר' מוטל זצ"ל, כיצד דיבר יוסף עם פוטיפר ועם אשתו, ועם השרים בבית הסוהר? וב"ה ראיתי תשובה ב"משכיל לדוד" - "והיה נראה לומר דמשום הכי לא קאמר "לא יודע" אלא "אינו מכיר", כלו' יודע הוא לדבר בלשון מצרי על צד ההרגל, אבל אינו יודע בטיב הלשון לדבר על בוריו בדקדוק... לכך נראה לפרש כוונת רש"י כמו שפירש מה שאמרו רז"ל, אין מלאכי השרת מכירין בלשון ארמי, דאין הכוונה שאינם יודעים, אלא ששונאים אותו ואין רוצים להזדקק לו. הכי נמי רצה לומר... הוא שונא אפילו לדבר בלשון מצרי לפי ששונא אותו... וכמו שאמרו רבותינו ז"ל שלא שינו את לשונם...".
		אך על התירוץ הראשון קצת קשה מלשון רש"י להלן (מב, כג ד"ה כי המליץ בינתם), שם לא משמע שפי' "מכיר" הוא ידיעה מושלמת.
		ובאשר לתירוץ השני, גם הוא קצת קשה, כי מנין לו למתרץ הדברים לענין שנאה. ומ"מ, כעברי יחיד לא יכול היה יוסף לדבר אלא מצרית. ור' גם רש"י להלן (נ, ו ד"ה כאשר השביעך) שיוסף ניצל את ידיעתו היתרה על פרעה. <small>(פ' מקץ תשמ"ז, תשנ"ו, תשנ"ט)</small>
	@22טו	<b>רש"י ד"ה תשמע, לשון הבנה והאזנה, כמו שומע יוסף וכו'.</b> ולכאורה היה צ"ל בסדר הפוך - לשון האזנה והבנה, וכמו בדיבור הקודם - תאזין ותבין. <small>(פ' מקץ תש"ן)</small>
		ואכן כך הוא בדפו"ר! <small>(פ' מקץ תשנ"ג)</small>
	@22טז	<b>רש"י ד"ה בלעדי, ...יענה, יתן עניה בפי לשלום פרעה.</b> כלו' "יענה" הוא מבניין הפעיל ולא קל. <small>(פ' מקץ תשל"ז)</small>
		ולכאורה ראויה צורה זו והסברה לד"ה נפרד. <small>(פ' מקץ תשנ"ז)</small>
	@22כ	גם בשעת תיאור הכתוב את החלומות וגם בדברי פרעה הבולעים־הפרות רקות הבשר והשיבולים הדקות - באים בלא מספר - ושלא כמוזכר ביתר הכתובים, שבהם בא תמיד המספר שבעה. <small>(פ' מקץ תשס"ח)</small>
		וראה העמק דבר שכתב כי החסיר הכתוב את מספר שבע אצל הפרות רעות המראה כי לא כולן השתתפו במעשה האכילה, אלא שתיים מהן בלבד (מיעוט רבים כתיב!), וכל זאת על דרך הרמזה מקדימה שהרעבון נמשך בפועל רק שנתיים במצרים (עד בא יעקב שמה), ודבריו יפים רק לענין הפרות דקות הבשר בלבד. ועכ"פ אין פירושו מספק. <small>(פ' מקץ תשס"ח)</small>
	@22כג	<b>רש"י ד"ה צנמות, ...הרי הן כעץ בלי לחלוח וקשות כסלע וכו'.</b> וקשה לי, אם אמנם צונמא לשון סלע הוא בארמית, מה צריך להכניס את תמונת העץ? כלום יש בסלע לחלוח? (פ' מקץ תש"ן) וביאר ר' שמואל אלמושנינו שכוונת רש"י לומר שהדימוי לסלעים אינו מצד קושי המשמוש, אלא מצד יבשותם.
		פשוט, תרגום אונקלוס חולק על רש"י. והסיפא של דברי רש"י אינו ברור לי - "נצן אין בהם אלא הנץ, לפי שנתרוקנו מן הזרע"? (פ' מקץ תשס"ב) ור' באר בשדה שבזה בא רש"י לבאר דברי תרגום אונקלוס המתרגם "צנומות" מלשון יובש. וביאורו, שהכוונה לשבולים בלא גרגירים לחים, אלא הנץ בלבד, שהוא הקש היבש.
	@22כו	<b>רש"י ד"ה שבע שנים ...ושבע שנים (כצ"ל), ...בשבע שנים הטובות נאמר "הגיד לפרעה" (כה), לפי שהיה סמוך, ובשבע שני הרעב נאמר "הראה את פרעה" (כח), לפי שהיה הדבר מופלג ורחוק, נופל בו לשון מראה. ע"כ.</b> ולענ"ד לפי הרגשתי ההיפך הוא נכון - מראים דבר הנראה לעין, השוה "אשר אתה מראה בהר" (שמות כה, מ) בחינת מראים באצבע, כזה ראה, ואלו על דבר שבעתיד חל לשון מגיד (עתידות). ואולי כפי שהעיר משה מרדכי שי' שדווקא דבר רחוק טעון מראה, כדי להמחישו.
		ואולי ניתן לומר שלשון "הראה" (כח) מוסב על שנות השובע שבהן מדובר בפס' כט, ואז אכן יהיה כהרגשתי. <small>(פ' מקץ תשל"ז, תשמ"ח, תשמ"ט, תשנ"ו, תשנ"ט)</small>
		<b>"...חלום אחד הוא".</b> לכאורה היה צריך לומר: חלום אחד הן, שהרי המלה "הוא" מוסבת על הפרות ועל השבלים. וגם אם נסיבנה על: שני החלומות, שייך כאן לשון רבים (זכר).
		גם טעמי המקרא תמוהים בעיני, כי צפיתי כאן למרכא טפחא, ולא להיפך. וצ"ע. <small>(פ' מקץ תשמ"ט)</small>
		ונראה שבעלי הטעמים פירשו - חלום, כלו' חלום זה שחלמת - אחד הוא. <small>(פ' מקץ תשנ"ו)</small>
	@22כז	<b>"...יהיו שבע שני רעב".</b> ולא אמר כן בפס' הקודם: יהיו שבע שנות שובע. וראה רמב"ן שכתב: בעבור שהשבע בארץ מצרים איננו חדוש גדול כי הוא כגן ה', הזכיר תחילה פתרון הרעות, כי הוא החדוש ותועלת החלום. וכן כתב אור החיים: לא אמר אלא דבר חדש מופלא שהוא שני רעב. <small>(פ' מקץ תשנ"ד)</small>
	@22כח	<b>"אשר האלהים עשה הראה את פרעה".</b> וקצת קשה לי מהו עניין הרעב שהקב"ה מביא על מצרים, ויחד עמו מירשם, כיצד להתגבר עליו. כלום אין זה בגדר "לא ליכתוב רחמנא לא ו"ו ולא ה"א"? ולכאורה צ"ל שגם זה מן הדברים שבגללם "נתגלגלו הדברים וירדו אבותינו למצרים". <small>(פ' מקץ תשמ"ז)</small>
		ואולי כל זה היה נחוץ כדי לאפשר ליוסף לבצע העברת אוכלוסין עצומה כדי להסיר חרפה מאחיו לכשירדו מצרימה (חולין ס ע"ב) וכמובא ברש"י להלן (מז, כא). אלא להומניסט שבי מפריע - כל כך הרבה מצוקה על עם שלם כדי להקל במשהו (במשהו שלא הוקל בו לגולים בגלות אדום) לקבוצת אנשים קטנה? (פ' מקץ תשמ"ח) וכן שאל הכלי יקר שם: ורחוק הוא שבעבור תועלת קטן זה יבלבל יוסף כל הארץ. ור' המשך דבריו שם. ור' מש"כ להלן (מז, כא).
	@22לב	<b>"ועל השנות החלום אל פרעה".</b> עיין ברכות (נה ע"ב) "ואמר ר' יוחנן, ג' חלומות מתקיימין... ויש אומרים, אף חלום שנשנה, שנאמר "ועל השנות החלום" וגו'", ובעל תורה תמימה מביא מאמר זה קצת בשינוי כדרכו, וקצת קשה לי, למה אינו מביא ראיה גם מחלומות יוסף (ור' רשב"ם כאן) ומחלומותיהם של שר המשקים ושר האופים שגם הם "כפולים" היו. (פ' מקץ תשמ"ז) ואולי נבחר דווקא פס' זה מפני סופו: "כי נכון הדבר מעם האלהים", דהיינו הישנות החלום מעידה על אמיתותו.
	@22לג	<b>"...איש נבון וחכם...".</b> קצת קשה סדר התכונות שבכאן, כי לכאורה מקדים הכתוב בדרך כלל חכם לנבון, משום ההדרגה שבדברים, וצריך לבדוק בקונקורדנציה. ור' להלן לפס' לט. (פ' מקץ תשנ"ב) ור' אור החיים הק' שהנבון יודע כיצד לאכסן התבואה באופן שלא תרקיב והחכם הוא זה המצוי בחכמות הכלליות. וכאן הנבונות חשובה יותר לקיום התבואה, לכן בחר יוסף להקדימה. ור' העמק דבר.
		<b>"ועתה ירא פרעה איש נבון וחכם" וגו'.</b> באשר לעצה זו שכלל לא נתבקש ליעצה, כתב "אור החיים" הק': (א) כי בא לתת לו [לפרעה] טעם אשר הראהו ה' את אשר הוא עושה כי הוא כדי שיפקד פקידים. (ב) להיות שהראוהו בחלום שבלעו הפרות הדקות לפרות הבריאות, זה יגיד כי יתפרנסו שני רעב משני שבע. <small>(פ' מקץ תשנ"א)</small>
		ור' רמב"ן למעלה (פס' ד) שכתב כאופן (ב). <small>(פ' מקץ תש"ס)</small>
	@22לד	<b>רש"י ד"ה וחמש, כתרגומו - ויזרז, וכן: וחמושים. ע"כ.</b> ובוודאי שכוונת רש"י לאמור להלן (שמות יג, יח), אך שם מפרש רש"י בשני אופנים. <small>(פ' מקץ תשנ"ז)</small>
		וראה מה שכתבתי שם. <small>(פ' מקץ תשס"א)</small>
	@22לה	<b>רשב"ם ד"ה ויצברו בר וכו'... ויצבור אוכל בערים, כי כל עיר ועיר יוכלו למכרו בשנת הרעב.</b> וקשה לי מלהלן מז, יד ואילך שמשם משמע, שכל המכירה היתה מרוכזת בידי יוסף, וזה הרי אי־אפשר אלא־אם־כן התבואה מרוכזת במקום אחד. ואולי מסתמך על פשוטו של מקרא להלן (מח), אלא שעצם הפס' הזה קשה, כי א"כ צריך לתאר שהיתה כאן רשת מאורגנת עם המחאות ובאי כח וכו', ור' רש"י שם שאמנם מפרש באופן שונה. <small>(פ' מקץ תשמ"ז)</small>
		אבל ר' דברי רש"י להלן (מח ד"ה אוכל שדה העיר וגו') ולא קשה מידי. <small>(פ' מקץ תשנ"ד)</small>
		אין זה אלא שהיה איחסון מפוזר ואלו המכירה היתה מרוכזת ביד אחת, בידי יוסף, שהנפיק המחאות! <small>(פ' מקץ תשנ"ד)</small>
	@22לח	<b>"...הנמצא כזה...".</b> כיוון שהחלומות נפתרו, מהי החכמה הגדולה בעצה לצבור אוכל שנות השובע? ולכאורה אמנם מוסב לשון זה על העצה ולא על הפתרון של החלומות. (פ' מקץ תשנ"ט) ור' רשב"ם על אתר.
	@22לט	<b>"...אחרי הודיע אלהים אותך... אין נבון וחכם כמוך".</b> ולכאורה יש לשאול על דברי פרעה, מה לגילוי מן השמים ולתבונה ולחכמה? כלו' מכיוון שפתרון החלומות לא היה על־פי תבונה וחכמה כי אם משמים נתגלה לו הפתרון - ולא רק יוסף אומר כך (טז כה, כח) אלא פרעה מסכים עמו בזה ("אחרי הודיע אלהים אותך") - במה מוכשר יוסף לתפקיד שדורש כדבריו, תבונה וחכמה (לג)? ואולי כדי לענות על כך מנסח רש"י דבריו - "לא נמצא כמוך", כלו' לאו דוקא חכם ונבון אלא מתאים לתפקיד כמוך. ועל דרך הלומדות אפשר לומר שמכיוון שנתברר לו לפרעה, שיוסף נביא הוא, הרי שבהכרח חכם ונבון הוא, תכונות שהן תנאי לנבואה. (פ' מקץ תשמ"ח) ור' משך חכמה על אתר.
	@22מב	<b>רש"י ד"ה רביד, ענק, ועל שהוא רצוף בטבעות, קרוי רביד. וכן</b> (משלי ז, טז) <b>מרבדים רבדתי ערשי וכו'.</b> עם כל כוחו של רש"י לתאר ריאליה לא הבינותי, באיזה מין ענק מדובר. כלום זה מעין פח זהב ועליו טבעות? ודברי ר' שמואל פ. גלברד אינם נראים לי, אף כי ייתכן שהוא צודק - רביד הוא לשון טבעת ועיגול, והפס' במשלי פירושו - קישטתי מטתי ובקישוטי טבעות. <small>(פ' מקץ תשנ"א)</small>
		ושמא הכוונה לשרשרת של טבעות? (פ' מקץ תשנ"ו) ור' פירוש המשניות לרמב"ם כלים פ"יא מ"ח.
	@22מג	<b>רש"י ד"ה אברך, ...אין אברך אלא לשון ברכים וכו'.</b> כלו' הכול כורעים לו ברך, וכן משתמע בהחלט מלשון ספרי דברים (פס' א), ובוודאי לא כדברי בעל שפתי חכמים (אות ר) שהכוונה ללשון ברכה. (פ' מקץ תשמ"ט, תשנ"א, תשנ"ט) וכן כתב ר"ע ספורנו: כמו "הברך!", כלומר כל איש יכרע על ברכיו, כמו שצועקים לפני המלך לומר עם כי לו תכרע כל ברך.
	@22מד	<b>רש"י ד"ה אני פרעה, ...דבר אחר אני פרעה, אני אהיה מלך ובלעדיך וגו', וזהו דוגמת רק הכסא, אלא שהוצרך לפרשה בשעת נתינת הטבעת. ע"כ.</b> ונראה שקשה לרש"י החזרה על האמור בפס' מ' שבכאן, ועל כן הוא אומר שיש בחזרה זו משום הבהרת הכוונות של האמור קודם. ותמוה שאחרים אינם ערים לקושי זה, פרט, אולי, לרשב"ם. (פ' מקץ תשנ"א) ור' העמק דבר על אתר.
		<b>רש"י ד"ה את ידו ואת רגלו, כתרגומו. ע"כ.</b> ולא ידעתי למה אונקלוס מצמצם את ההוראה הזאת דווקא לנשיאת נשק ולרכיבה על סוס, במקום להשאיר אותה כוללת ועמומה ובזה חשובה עוד יותר. <small>(פ' מקץ תשנ"ז)</small>
	@22מה	<b>רש"י ד"ה פוטי פרע, הוא פוטיפר, ונקרא פוטי פרע וכו'.</b> והוא ע"פ דברי רב בגמרא (סוטה יג ע"ב) לפס' "ויקנהו" (לט, א). ולא ידעתי, למה אין רש"י מביא דברי רב כבר למעלה, ולמה משנה משם, כגון "שנסתרס מאליו" לעומת "בא גבריאל" וכו' שם. ומעניין שאונקלוס מתרגם גם למעלה (לז, לו; לט, א ומ, ב) "סריס" - רבא, וכך הוא מתרגם גם כהן - רבא, כאן בפס' נ וגם בשמות (ב, טז). (פ' מקץ תשמ"ט, תשנ"ו, תשנ"ט) ור' נחלת יעקב שרש"י שינה מלשון רב בגמרא מפני הכבוד.
		<b>דעת זקנים מבעלי התוספות ד"ה ויתן לו את אסנת, ...ועוד י"ל שנשאה מפני שהיתה מזרע יעקב, כדפירש רש"י בפ' וישלח, דבת דינה היתה משכם וכו'.</b> ולא מצאתי זאת בפ' וישלח. <small>(פ' ויגש תשמ"ח)</small>
		וראה יונתן בן עוזיאל: ויהב ליה ית אסנת דילידת דינה לשכם ורביתה איתת פוטיפרע רבא דטניס וכו', ומעיר שם בפירוש: דאם לא כן, היאך רשאי יוסף לקחתה לו לאשה וק"ל. ע"כ. (פ' מקץ תשס"ג) ובחיזקוני מבואר יותר: וי"א על־יד שגדלה בביתו נקראת בתו כמו שמצינו במשה רבינו דכתיב: "אלה בני בתיה בת פרעה" (דברי הימים א' ד, יח), לפי שגדלתו נקרא על שמה, כדאיתא במדרש: בת דינה משכם היתה, ובקשו להרוג בני יעקב אבינו. בא יעקב אבינו ותלה לה קמיע בצווארה וגירשה מביתו, והחביאה עצמה בין הקוצים ובין הברקנים, ועל שם הסנה נקראת אסנת, בא גבריאל והביאה למצרים לפני אשת פוטיפר וגדלתה וכשעבר יוסף בכל ארץ מצרים יצאו כל הנשים לראותו מחמת יופיו, כדכתיב: "בנות צעדה עלי שור" (להלן מט, כב) וכל אחת זורקת לו חפץ או תכשיט וזו לא היה לה מה לזרוק, וזרקה לו הקמיע שבצוארה, ונסתכל בו יוסף שהיתה בת בתו של יעקב ונשאה לו לאשה.
	@22מו	<b>"...ויעבר בכל ארץ מצרים".</b> ואלו בפס' הקודם (מה) נאמר "ויצא יוסף על ארץ מצרים". באשר להבדל בין "ויצא" ולבין "ויעבר", ראה ראב"ע שם: "ויצא - יצא שמו", כלו' פרסומו. ודומה שפסוקנו בא לתאר שיוסף לא היה רק תיאורטיקן גדול בענייני כלכלה היודע לתכנן לטווח ארוך, אלא גם איש מינהל מפוכח ומעשי. הוא יודע, מיד עם מינויו, שעליו להכיר את השטח, את שדה פעולתו העתידי. <small>(פ' מקץ תשמ"ט, תשנ"א, תשנ"ט)</small>
	@22מז	<b>רש"י ד"ה ותעש הארץ, כתרגומו, ואין הלשון נעקר מלשון עשייה. ע"כ.</b> תרגם אונקלוס: וכנשו דיריה ארעא (ויאספו בני העיר). רש"י מסכים לפירושו זה ומבאר שגם אסיפה נחשבת עשייה, וכדברי ר' שמואל פ. גלברד ב"לפשוטו של רש"י" ובוודאי לא כדברי שפתי חכמים (אות ב). <small>(פ' מקץ תשנ"א)</small>
	@22מט	<b>רש"י ד"ה כי אין מספר, לפי שאין מספר וכו'.</b> וקשה לי, והרי בכל דרך ספירה שהיא אפשר לספור עד אין סוף, כי תמיד אפשר להמשיך, ודומה שר"ע ספורנו בא להשיב על שאלה זו - "לא היה עוד מספר נקרא בשם באופן שיצויר בנפש". כלו' יש ויש מספר, אבל אין הוא מושג בשכל משום גודלו, ולכן אין לו עוד משמעות של ממש, כמו כאשר אנחנו אומרים "ששת" במליוני קרבנות השואה הי"ד. <small>(תשמ"ח, תשמ"ט, תשנ"ט)</small>
	@22נ	<b>"וליוסף ילד שני בנים בטרם תבוא שנת הרעב".</b> גם הפועל "ילד" וגם השם "שנת" היו לכאורה צריכים לבוא בלשון רבים (וכמובן כך גם "תבוא"), ושני לשונות יחיד בפס' אחד במקום לשון רבים תמוהים למדי. (פ' מקץ תשנ"ו) ור' רד"ק על אתר שאולי תאומים נולדו לפיכך אמר "יולד", כי נולדו בלידה אחת.
		<b>רש"י ד"ה בטרם תבוא וכו', מכאן שאסור לאדם לשמש מטתו בשני רעבון (תענית יא ע"א).</b> כיון שנולדה יוכבד בין החומות, קשה כיצד שימש לוי בשני רעבון. ור' שפתי חכמים (אות ד), דעת זקנים מבעלי התוספות על אתר ותורה תמימה (אות ח). <small>(פ' מקץ תשמ"ד)</small>
	@22נא	<b>"כי נשני אלהים את כל עמלי ואת כל בית אבי".</b> וקשה לי, ולשמחה מה זו עושה? כלום ביקש יוסף הצדיק ח"ו להתבולל במצרים? ודברי הנצי"ב ב"העמק דבר" על אתר אינם נראים לי. ור' ר"ע ספורנו אשר חש בקושי.
		ועוד: דומה שהנאמר כאן סותר את האמור בפס' הבא - "בארץ עניי". כיצד זה קורא יוסף למולדתו החדשה בשם מזלזל שכזה, והוא משנה למלך ונהנה גם ממעמד גבוה ביותר וגם ממצב משפחתי תקין?
		ונראה שכוונת הפס' היא לומר: "נשני" - השכיחני את כל צרות העבר, הן אלה שבבית הסוהר הן אלה שבבית אבא, כלו' שנאת האחים, והרי זה מעין הכרזת תודה על מצבו המשופר, ואע"פ כן איש "ארץ העברים" הוא, ומצוי "בארץ עניי" - עקור. <small>(פ' תשל"ז, תשמ"ט, תשנ"ט)</small>
	@22נד	<b>"...ובכל ארץ מצרים היה לחם".</b> וקשה לי שלכאורה מדובר בלחם אשר באוצרות, וא"כ מה שייך להזכיר זאת כאן, והרי מיד נאמר (נה) "ותרעב כל ארץ מצרים". <small>(פ' מקץ תשמ"ז)</small>
		ור' בדעת מקרא שערכתי בימים אלה ממש, וכך כותב שם ר' יהודה קיל: שיעורו - ובכל האוצרות שהתקין יוסף בשערי מצרים, היה לחם. <small>(פ' וירא תש"ס)</small>
	@22נה	<b>רש"י ד"ה ותרעב כל ארץ מצרים, שהרקיבה תבואתם שאצרו, חוץ משל יוסף. ע"כ.</b> וקשה לי, למה אינו מפרש ראשית כל כפשוטו, שהרי ע"פ עצת יוסף (לה), כל התבואה היא "תחת יד פרעה", בלא שיאצרו אחרים, וכך גם משתמע מלשון "ויקבץ את כל אכל שבע שנים" וגו' (מח). כלו' לא היה בידיהם אלא לצורך האכילה הרגילה, בלא אגירה. ואמנם בשביל הדרשה המובאת בדיבור הבא צריך לומר כפי שרש"י מביא, אבל כאן אין הכרח בדרש. <small>(פ' מקץ תשמ"ט)</small>
		ופשוט יש לומר שהרקיבה אותה התבואה שלא מסרו לידי יוסף, כלו' מה ששמרו לעצמם מפחד הרעב. <small>(פ' מקץ תשנ"ב)</small>
		<b>רש"י ד"ה אשר יאמר לכם תעשו, לפי שהיה יוסף אומר להם, שימולו וכו'.</b> והוא ע"פ בראשית רבה (צא, ה). ומאז אני מתקשה להבין, מה עניין היה לו ליוסף במילה כפויה זו שעלולה להקל על טמיעת אחיו שם בעתיד, כלום ביקש להופכם לגרים - גרי צדק - שלא ברצונם? ועתה מצאתי ב"משכיל לדוד" כמה תשובות, אמנם קצת דחוקות.
		ועל כל פנים צריך לומר שהיתה זו גזירה לזמן מוגבל, שהרי אפילו בני ישראל הפרו ברית־המילה אחרי מות יוסף (שמות רבה א, ח). אבל ראה שם (יז, ג) שבזכות המילה נגאלו ממצרים. וזה שנמולו בימי יהושע מדבר בילידי המדבר. (פ' מקץ תשמ"ז, תשנ"ד, תשנ"ט) וכתב האלשיך הק': כוונתו היה למען התיש כח השר ההוא המתייחס אל טומאת הערלה, כי על־כן מצרים ערות הארץ תקרא לבל יעצר כח למשול להשקיע את ישראל בטומאתו.
	@22נו	<b>רש"י ד"ה על כל פני הארץ, מי הם פני הארץ? אלו העשירים! ע"כ.</b> כבר רש"י ידע סוד גדול זה שהעושר נראה לעיניים והעוני מסתתר בצדי הדרכים. עד היום אני מתקשה לשכוח את מראות העוני בהם חזינו בבידז'ינג, כאשר התגנבנו מעיני המדריכה הממשלתית בהולכנו ברחוב הראשי ונכנסנו לסמטאות שהסתעפו ממנו - עוני שקשה לתארו. ואכן העשירים הם פני הארץ. <small>(פ' מקץ תשנ"ט)</small>
		<b>"...וישבר למצרים".</b> לכאורה לא היה צריך למכור - ר' רש"י: לשון מכר - כי אם לחלק, שהרי בשנות השובע לא קנה אלא אסף, ועתה אינו אפוא אלא מחזיר מה שאסף צדה, ותמוה שאין הערה בנדון. והרי קשה לומר שדרש כסף רב כדמי איחסון! (פ' מקץ תשנ"ז) ור' דברי רש"ר הירש על אתר.
	@22נז	<b>רש"י ד"ה וכל הארץ באו מצרימה, אל יוסף לשבור, ואם תדרשהו כסדרו וכו'.</b> כלו' סרס המקרא ופרשהו - כאלו כתוב... באו מצרימה אל יוסף לשבור. <small>(פ' מקץ תשמ"ז)</small>
@11מב	@22א	<b>רש"י ד"ה למה תתראו, למה תראו עצמכם וכו'.</b> ראה הערותיו היפות של ר' מנחם מנדל ברכפלד בס' "יוסף הלל" לדברי רש"י לפס' ה דלהלן השייכות גם לכאן (היה זה עיוני הראשון בספר זה שקיבלתי אמש ממחותני ר' מאיר ברכפלד שי', והוא הובא לי בידי שלמה שי' שהתארח אצלם באנטוורפן בשבת פ' וישב. <small>(פ' מקץ תשמ"ט)</small>
		וראה דברי רמב"ן על אתר באשר לאיזכורם של בני ישמעאל ובני עשו. <small>(פ' מקץ תשנ"א)</small>
		<b>שם. ...אותה שעה עדיין היתה להם תבואה. ע"כ.</b> וקצת קשה, בשביל זה כדאי לצאת במסע ארוך ומסוכן? (פ' מקץ תשנ"ג) ואולי הכוונה שהאוכל שבידיהם הלך ונתמעט והגם שיכולים היו להמטין עוד מלרדת, זרזם אביהם. ולהלן (מג, ב) רואים כי באמת לאחר זמן כלה מזונם.
		ובאשר לטעמי המקרא "...למה תתראו" קצת קשה הטפחא המפרידה, כי הייתי מצפה כאן למרכא. <small>(פ' מקץ תשנ"ז)</small>
		ור' מה שכתבתי להלן (דברים ב, ז). <small>(פ' דברים תש"ס)</small>
	@22ב	<b>רש"י ד"ה רדו שמה, ...רמז למאתיים ועשר שנים שנשתעבדו למצרים כמנין רד"ו. ע"כ.</b> ודאי שאין רש"י רוצה לומר, שיעקב רמז להם לבניו, אלא הרמז הוא בשבילנו. <small>(פ' מקץ תשמ"ט)</small>
		ואולם בפס' הבא, "וירדו אחי יוסף", כבר אין רש"י רואה רמז בלשון יר"ד במקום הלך. <small>(פ' מקץ תשס"א, בשערי צדק)</small>
	@22ג	<b>"וירדו אחי יוסף עשרה" וגו'.</b> אמנם חייבים היו לרדת כולם, אך זאת הרי לא ידעו ומהו אפוא ההסבר הרצוינאלי של ירידת כל העשרה, במקום שִיגור אחד עם קבוצת עבדים? (פ' מקץ תשנ"ג) ור' ר"ע ספורנו שכתב: כי לא היה המשביר מוכר לשום קונה אלא בעד בית אחד ולא בעד רבים, פן יעשה בו סחורה, כמו שהוא המנהג בשני רעב.
		<b>רש"י ד"ה וירדו אחי יוסף, ...מלמד שהיו מתחרטים וכו'. ד"ה עשרה, ...אלא לענין האחוה היו חלוקין וכו' (והמלה "לו" אינה ברורה לי).</b> דומה ששני הדיבורים סותרים זה את זה, ומי שאמר זה לא אמר זה. וצריך לבדוק במקורות רש"י, אלא שראשי אינו פנוי לזה עתה משום סידור המטבח החדש שזכינו לו בימים אלה. <small>(פ' מקץ תשמ"ז)</small>
		ואכן שני מקורות יש כאן: בראשית רבה (צא, ו) לעומת תנחומא (פ' מקץ ח) ובראשית רבה (צא, ב). כך לפי תורת חיים, וצריך לבדוק. (פ' מקץ תשנ"ג) ור' משכיל לדוד שאמנם היו מתחרטים במכירתו ונתנו לבם להתנהג עמו באחוה, אך לא היתה אהבת כולם בשעה זו, וכן שנאתם אז בשעת המכירה, שווה כאחד, אלא הא בהא תליא, שאותם שלא היתה שנאתם אז גדולה, עכשיו נתרבתה אהבתם יותר.
	@22ד	<b>רש"י ד"ה פן יקראנו אסון, ובבית לא יקראנו אסון וכו'.</b> כפי שקרה לאחיו יוסף. <small>(פ' מקץ תשס"א, שערי צדק)</small>
	@22ו	<b>"...ויבאו אחי יוסף וישתחוו לו אפים ארצה".</b> התיאור הוא כאלו עמד יוסף, משנה מלך מצרים, כל היום מאחרי דלפק ומכר תבואה לכל מי שבא ואין זה מסתבר, ואף פעם לא הבנתי. ואין לומר שפנו אליו - או הופנו אליו - רק קונים מיוחדים, שהרי לא היה בהם באחים שום דבר מיוחד. ועדיין לא מצאתי הסבר. (פ' מקץ תשס"ד) ור' פרקי דרבי אליעזר (לט) שבאו כל הלשונות לשבור אוכל, והיו מביאים המס שלהם ומנחתם אל יוסף, והיה מדבר עם כל עם ועם כלשונו, והיו שואלים אלו לאלו בכמה שער המכר, וכשהיו באים אל יוסף היה אומר להם, כשם ששמעתם כן הוא, בשביל שלא יצא שער הממכר פחות.
	@22ז	<b>"ויתנכר אליהם וידבר אתם קשות".</b> אונקלוס מתרגם "ואשתמודעינון וחשיב מה דמליל עמהון ומליל עמהון קשין" (ויכירם ויחשב מה שידבר עליהם, וידבר עמהם קשות), והרי זה מעניין. <small>(פ' מקץ תשמ"ט)</small>
	@22ח	<b>רש"י ד"ה ויכר יוסף, לפי שהניחם חתומי זקן. ד"ה והם לא הכרהו, שיצא מאצלם בלא חתימת זקן וכו' (יבמות פח ע"ב).</b> לפס' הקודם אין דרשה, כי "ויכרם" בא לציין עובדה בלבד, ואלו כאן, בשל ההנגדה, יש מקום לדרשה. <small>(פ' מקץ תשמ"ב)</small>
		עם זאת יש בדרשת חז"ל גם משום הסבר מסוים לחזרה - "ויכרם... ויכר יוסף", שהיא כשלעצמה תמוהה. <small>(פ' מקץ תשמ"ז)</small>
		ועוד: אף לפי פשוטו - הרי פס' ח הוא ביאורו של פס' ז, ויש עוד מקרים כאלה. זה עתה קניתי לי את פירושו של ר' יוסף בכור שור לתורה, והנה הוא מביא את דברי הגמ' ביבמות כבר לפס' ז, ד"ה ויכרם, ודומה שלא דייק בזה. <small>(פ' מקץ תשמ"ח)</small>
		ועתה איני רואה, במה פירושו השני של רש"י דרשה ולא פשט, כמו הראשון. <small>(פ' מקץ תשס"א, שערי צדק)</small>
		ועתה קשה לי שלכאורה היה מקומו של פס' ח לפני פס' ז, והרישא שלזה מיותר, וצריך להעמיק בפסוקים אלה. (פ' מקץ תשס"ג) ור' העמק דבר שכתב: והם לא הכירוהו - אחרי דברים הללו הבין יוסף בברור אשר הם לא הכירוהו, אבל עד כה היה ירא יוסף לגזור עליהם שהמה מרגלים בפירוש, שמא עוד יכירוהו, אבל עתה שהחל לדבר אתם קשות והמה השיבוהו, נתברר לו שהמה לא הכירוהו.
	@22ט	<b>רש"י ד"ה ערות הארץ, ...וכן כל לשון ערוה שבמקרא, לשון גילוי. ע"כ.</b> אם אכן כן, מאד קשה הביטוי גילוי עריות, ועוד יותר קשה הכתוב "ערות אביו גלה" (ויקרא כ, יא) וכל הדומים לו. וצע"ג. <small>(פ' מקץ תשמ"ט)</small>
	@22יג	<b>"שנים עשר עבדיך אחים אנחנו".</b> דומה שהיה צ"ל כאן, סרס המקרא ופרשהו - שנים־עשר אחים אנחנו, עבדיך, וצריך לעיין. <small>(פ' מקץ תשנ"ט)</small>
		לא כי, אפשר: שנים־עשר עבדיך [אנחנו], אחים אנחנו וגו'. כלו' המלה "אנחנו" נמשכת גם למעלה. <small>(פ' מקץ תשס"ב)</small>
		<b>רש"י ד"ה ויאמרו וגו', ובשביל אותו אחד שאיננו, נתפזרנו בעיר לבקשו. ע"כ.</b> וקשה, למה אפוא אמר יהודה להלן (מד, כ) "ואחיו מת", ומה שייכים דברי רש"י שם? (פ' ויגש תשמ"ח) ור' משכיל לדוד שם שהיתה כוונתו לומר שבביאתם אמנם עדיין לא ידעו על נכון מה נעשה עם אחיהם, וגם הלכו לחפשו בשווקי מצרים, אבל עכשיו כבר נתברר להם שהוא מת.
		ועוד קשה, למה לא אמרו את האמת, שאביהם ציוה עליהם לנהוג כך, וכדברי רש"י למעלה (ה ד"ה בתוך הבאים)? (פ' מקץ תשמ"ט) ור' באר בשדה שלא אמרו ליוסף שאביהם ציוה עליהם כן משום עין הרע, כי יטעון עליהם על שבאו ועמדו לפניו כולם יחד.
	@22יד	<b>רש"י ד"ה הוא אשר דברתי, הדבר אשר דברתי שאתם מרגלים הוא האמת והנכון. ע"כ.</b> כלומר יוסף חוזר על האשמתו ללא כל התיחסות - לפחות לפי שעה - לנסיון האחים להוכיח את היותם אנשים ישרים בטענה שאין שולחים עשרה מתוך י"ב אחים למבצע ריגול. רק בפס' טו נדרש יוסף לטענה זו, וגם אז לא לגופה כי אם לאימות הנתונים שבה. <small>(פ' מקץ תשנ"ג)</small>
		<b>שם. ...ומדרשו... לכך באנו, להרוג או ליהרג וכו'.</b> וקשה לי, כי דומה שדברים אלה לא יתקבלו על דעת שומעם - עד כדי כך איכפת להם שהם נכונים למסור נפשם, אבל במשך כל כך הרבה שנים לא יצאו ממקומם כדי לחפש אחר יוסף, ורק עכשו, כשבאים למצרים לצורך עצמם, הם נזכרים אגב אורחא באח האבוד ומוכנים ליהרג למענו? <small>(פ' מקץ תשנ"א)</small>
	@22טו	<b>רש"י ד"ה חי פרעה, ...כשהיה נשבע לשקר, היה נשבע בחיי פרעה (בראשית רבה צא, ז). ע"כ.</b> דומה שצריך לעמול הרבה, כדי להבין את הבסיס המוסרי של היגד זה. למה לייחס ליוסף חוסר אימון כזה כלפי המלך, והוא משנהו. ועוד: מה פירוש להישבע לשקר - כלום יש היתר לכך, וכאן משמע כאלו היה רגיל בכך! <small>(פ' מקץ תשמ"ט)</small>
		ומה באשר לגניבת דעת הבריות! והעיקר, מה ראה רש"י־המדרש להשחיר פני יוסף? (פ' מקץ תשס"ב) ור' רבנו בחיי לפס' יג שכתב: ותשובת "חי פרעה", אין לומר ביוסף הצדיק שהיה נשבע עליו לשקר, ולא מצינו זה כלל אך קיים דבריו בשבועתו בכל פעם. ור' עוד שם. ור' גם יפה תואר השלם על המדרש שם.
		<b>"בזאת תבחנו... כי אם בבוא אחיכם הקטן הנה".</b> וכן להלן (לד). ולא ידעתי, מה אימות יש בזה. <small>(פ' מקץ תש"ן)</small>
		הניחא שיש כאן משום "ויבחנו דבריכם האמת אתכם", לפחות בנקודה זו השייכת לסיפור האחים על הרכב המשפחה, אך לא ברור לי, מה זה שייך להיותם מרגלים או לאו. ועוד יותר קשה להבין דבר זה בסיפור האחים את המעמד ליעקב (להלן לד) "והביאו את אחיכם הקטן אלי ואדעה כי לא מרגלים אתם כי כנים אתם", שהרי כנותם בענין זה אינה הוכחה להיותם לא מרגלים. <small>(פ' מקץ תשמ"ב)</small>
		ולהיפך, אם יתברר ששיקרו בעניין בנימין, כלום זה מוכיח שהם מרגלים? <small>(פ' מקץ תשס"ד)</small>
		ועתה ראיתי ב"דעת זקנים מבעלי התוספות" (יא): "שאלו היו מרגלים, ששלחו אותם לרגל הארץ, היו שולחים בני אדם שהם נכרים זה לזה, ולא אחים", כלו' הם סיפרו על מצבם המשפחתי בתשובה להאשמה הראשונה, וממילא יש באימות סיפורם משום הוכחה לכנותם. (פ' מקץ תשמ"ז) ור' משכיל לדוד שמה שנכנסו בעשרה פתחים מראה על כוונתם לרגל את הארץ, אלא שטענו שנתפזרו כדי לחפש את אחיהם וכהוכחה לכך אמרו שאחיהם הקטן נשאר עם אביהם מפני חששו שמא יקראנו אסון בדרך כפי שקרה לאחיהם שאיננו. על־כן אמר להם יוסף שיביאו את אחיהם הקטן, ואם לא יביאוהו, יתברר ששיקרו ובאמת אין להם עוד אח ולא נכנסו בעשרה פתחים אלא כדי לרגל.
	@22יט	<b>"אם כנים אתם".</b> לכאורה חסר כאן הצד השני של התנאי - ואם אינכם כנים, כלו' אין כאן תנאי כפול. ור' דברי "אור החיים" הק'. יפים הם, אך בוודאי אינם פשוטו של מקרא. <small>(פ' מקץ תשמ"ח)</small>
		<b>רש"י ד"ה בבית משמרכם, שאתם אסורים בו עכשו. ע"כ.</b> רש"י בא לפרש את הדגשת יוסף על "משמרכם". <small>(פ' מקץ תשנ"ב)</small>
		ור' על כך בשפתי חכמים (אות ד). <small>(פ' מקץ תשנ"ד)</small>
	@22כ	<b>"...ויעשו כן".</b> ולא ידעתי, מה עשו. לכל היותר הסכימו, ולכאורה לא שייך לזה לשון עשייה. (פ' מקץ תשנ"ד) ור' העמק דבר על אתר.
	@22כא	<b>"אשר ראינו צרת נפשו" וגו'.</b> והרי זה בגדר דברי תורה עניים במקום אחד ועשירים במקום אחר - למעלה (לז, כג-כד). <small>(פ' מקץ תשמ"ב)</small>
		<b>"...אבל אשמים אנחנו על אחינו אשר ראינו צרת נפשו... על כן באה עלינו הצרה הזאת".</b> הייתי מיטיב להבין תגובה זו אחרי פס' כד - "ויקח מהם את שמעון ויאסר אתו לעיניהם". <small>(פ' מקץ תשנ"ז)</small>
		<b>רש"י ד"ה אבל, ...וראיתי בבראשית רבה</b> (צא, ח) <b>לישנא דרומאה הוא, אבל ברם. ע"כ.</b> ומהרז"ו שם פירש שזו לשון אנשי יהודה הדרים בדרומה של ארץ־ישראל, שהיו מדייקים בלשונם (על־פי ערובין נג ע"א). ומהי לשונם? "ברם", וכוונת הכתוב לומר: אין זה מקרה לנו ברם (אין זה אלא כך) אשמים אנחנו. ובספר הזכרון כתב שזו לשון רומי. <small>(פ' מקץ תשמ"ט)</small>
	@22כב	<b>"ויען ראובן אתם לאמר" וגו'.</b> ולא ידעתי, מה טעם אמירה זו, והרי את העשוי אין להשיב, והרהורי תשובה כבר אמרו קודם אמירה זו. <small>(פ' מקץ תשמ"ח)</small>
		ואולי בשביל שיוסף ידע שאמנם יש כאן משום חרטה, אך גם זה כבר ידע מן הפס' הקודם. (פ' מקץ התש"ן) ור' העמק דבר על אתר.
		<b>רש"י ד"ה וגם דמו, אתין וגמין רבויין, דמו וגם דם הזקן. ע"כ.</b> נ"ל שרש"י מבקש לומר, כי ריבוי ב"גם" פירושו - עוד אחד כמו הראשון: דמו של הנער וגם דם הזקן - שני שווים. <small>(פ' מקץ תשס"א, בשערי צדק)</small>
		<b>"הלא אמרתי אליכם לאמר אל תחטאו בילד ולא שמעתם".</b> ברור שזה שייך לאותם הפסוקים שעליהם שייך לומר "דברי תורה עניים במקומן ועשירים במקום אחר" (ירושלמי ראש השנה פ"א הל"ה). וכן לגבי "ואשימה עיני עליו" (מד, כא), "היש לכם אב או אח" (שם יט), "אתם ידעתם" וגו' (שם, כז) ועוד רבים. ובאשר ל"אתם ידעתם", ראה שם דברי בעל שפתי חכמים (אות נ). <small>(פ' מקץ תשמ"ח, תשנ"ט)</small>
		<b>"...אל תחטאו בילד".</b> הניחא בריש פ' וישב. יוסף נקרא נער, אף כי כבר היה בן יז שנה, אך למה קראו כאן ילד, והרי בנימין צעיר ממנו? (פ' מקץ תשנ"ד) ור' העמק דבר על אתר שנקט ראובן לשון "ילד", כאומר: כל מה שעשה, מעשה ילדות הוא.
		ובאמת גם ישמעאל נקרא ילד והוא לפחות בגיל בי"ס תיכון, וכן "ישחקו הנערים לפנינו" (שמואל ב' ב, יד) והם חיילים, וכן למעלה (יד, כד), וראוי לבדוק. <small>(פ' מקץ תשנ"ו)</small>
	@22כג	<b>רש"י ד"ה המליץ, זה מנשה בנו (בראשית רבה צא, ח). ע"כ.</b> וקשה לי, והרי לפי חשבון פשוט היה אז פחות מבן שבע, וכבר ממלא פונקציה רשמית? וראה להלן (מח, יב) כיוון הפוך. <small>(פ' ויחי תשנ"ד, תשנ"ו)</small>
		<b>רש"י ד"ה כי המליץ בינתם, כי כשהיו מדברים עמו, היה המליץ ביניהם וכו'.</b> ושמא תאמר, למה אפוא לא חששו שהמליץ יספר ליוסף את שדיברו? כנגד זה מדייק שפתי חכמים (אות ה) בלשון רש"י "כי כשהיו מדברים עמו", ואלו עתה לא דברו עמו, והמליץ לא היה נוכח. <small>(פ' מקץ תשמ"ז)</small>
		ור' גם מה שכתבתי למעלה (מא, יב).
	@22כד	<b>רש"י ד"ה את שמעון, הוא השליכו לבור (בראשית רבה פד, טז), הוא שאמר ללוי, הנה בעל החלומות הלזה בא. ע"כ.</b> ודומה שזה על־פי הכלל תולין קלקול במקולקל, ולפי ביאורו של ר' דב רפל - כדי לצמצם את מספרם של עושי רע. (פ' מקץ תשנ"ח) על הפס' "ויקחוהו וישליכו אותו הבורה" (למעלה לז, כד) דרשו חז"ל שרק אחד נטלו והשליכו שהרי כתוב "ויקחהו" חסר ו"ו, והקרי מלא כי היה הדבר בעצת כולם. וכאן הכתוב מגלה מי השליכו "ויקח מאתם את שמעון", בכך פרע לו. ור' באר היטב שכל זה עשה לשמעון כדי שיתכפר לו בצער זה. וזה שאמר ללוי "הנה בעל החלמות הלזה בא", ראה דברי רש"י להלן (מט, ה) ש"ויאמרו איש אל אחיו הנה בעל החלמות..." אלו שמעון ולוי, והוסיף רא"ם שכיון שיוסף אסר רק את שמעון, נראה שהוא היה הפותח.
	@22כח	<b>רש"י ד"ה מה זאת עשה אלהים לנו, להביאנו לידי עלילה זו וכו'.</b> ברור שרש"י מבקש לענות על השאלה, מה טיבה של הפניה אל האלהים, והרי ברור שזה מעשה בני אדם, אבל לא הבינותי, מהי תשובתו. (פ' מקץ תשס"ב) ולפי רא"ם מבאר רש"י שאין זו שאלה המצפה למענה, אלא כוונתה: מה רעה היא זאת שעשה לנו להביאנו לידי עלילה. ומפני זה חרדו. והכתב והקבלה כתב: ולי נראה... והם שני מאמרים. בתחלה היו תמהים ומשתוממים על מציאת הכסף, ומצטערים על העלילה המכוונת בזה, ועל זה אמרו "מה זאת", ומיד שמו על ליבם שאין זה מקרה, אבל מאת ה' היה זאת להפרע מהם מדה כנגד מדה.
		ולגופו של עניין, כיצד זה שלא הסתכלו כולם מיד גם בשקיהם שלהם, אם הוחזר כספם והמתינו בזה עד שובם אל אביהם (פס' לה)? <small>(פ' מקץ תשס"ג)</small>
	@22לד	<b>רש"י ד"ה ואת הארץ תסחרו, תסובבו, וכו'.</b> מעניין שלמעלה (לד, י) אין רש"י מעיר מאומה למעלה זו. ואולי זה משום שהוא מבין, כי למעלה אכן מדובר ב"הסתובבות" לשם מסחר, לעשיית עסקים, וכפי שמתרגם אונקלוס, ואלו כאן הכוונה למעין היתר לתנועה חפשית, וכפי שמעיר כאן בעל שפתי חכמים (אות מ) יפה. וקצת תמוה שאונקלוס מתרגם־מפרש גם שם וגם כאן באורח שוה, והרי הבחנתו של שפתי חכמים הבחנה יפה היא, כי מה שייך כאן מסחר, שהרי לא לשם כך ירדו האחים למצרים. ואולי אפשר לשער שההצעה לסחור באורח חפשי באזור מסוים היתה אז הפיתוי המקובל להובלת הסכם כלשהו, ועל כן הוצעה גם שם וגם כאן. <small>(פ' מקץ תשמ"ז, תשנ"ד, תשנ"ט)</small>
		ועתה נראה לי שכאן בא הביאור כדי להרגיש שבמקרה דנן יוכח שאינם מרגלים ומשום כך יוכלו להסתובב חופשי בכל מקום. (פ' מקץ תשס"ד) וכן ברא"ם.
	@22לו	<b>"...יוסף איננו ושמעון איננו".</b> ומתרגם־מפרש אונקלוס - יוסף ליתוהו ושמעון ליתוהו <b>הכא</b> (יוסף איננו ושמעון איננו כאן), והרי זה תרגום מפרש ומדייק. יודע היה יעקב ששמעון חי רק שאיננו לפניו. <small>(פ' מקץ תשס"ו)</small>
		<b>רש"י ד"ה אתי שכלתם, מלמד שחשדן, שמא הרגוהו [את שמעון] או מכרוהו כיוסף. ע"כ.</b> משמע כאלו לגבי יוסף היה לו ליעקב ברור שהרגוהו או מכרוהו, שעל כן הוא אומר: כיוסף, זה מנין לו לרש"י? (פ' מקץ תשמ"ח) ור' נחלת יעקב שביוסף, כיון שראה יעקב קנאת האחים ושנאתם אותו חשדם בהריגה (שהרי ראה הכתונת טבולה בדם, והתאבל עליו כאמור למעלה לז, לד), אך בשמעון שלא שנאוהו, הסתפק אם הרגוהו או מכרוהו, לכן לא התאבל עליו כלל.
		ורא"ם המובא בשפתי חכמים (אות נ) הקשה: תימה דהכא משמע שיעקב אבינו, נודע לו עכשיו בעת שהיו מבקשים שירד בנימין עמהם, שמכרו את יוסף, ואם־כן איך אמר להם אחר־כך "אתם ידעתם" וכו'. ור' תירוץ הצדה לדרך שם. <small>(פ' מקץ תשמ"ט)</small>
		והנה לא ידעתי, למה רא"ם שואל מן "אתם ידעתם" וגו' (מד, כז), ולא כפי ששאלתי למעלה. <small>(פ' מקץ תש"ן)</small>
		בחומש תורת חיים צוין כאן לבראשית רבה (צא, ט), אך בשתי המהדורות שבידי לא מצאתי. ובדפו"ר כמו לפנינו. <small>(פ' מקץ תשנ"ב)</small>
		רק עתה שמתי לב להערה רמוזה שם בבראשית רבה: "ויהי הם מריקים שקיהם", כמלמד שחשדן אביהם. "ויאמר אליהם יעקב אביהם" וגו', כבר יוסף איננו ושמעון איננו, עלי להעמיד י"ב שבטים וכו'. וראה שם פירוש מהרז"ו. <small>(פ' מקץ תשנ"ג)</small>
@11מג	@22א	למה התווכחו כל כך הרבה זמן ולא שלחו קבוצת עבדים נאמנים לקנות שבר במצרים. אם עבד אברהם היה נאמן לענין שידוכין, לא היה להם נאמן לענין כספים? <small>(פ' מקץ תשס"ג)</small>
		פשוט, משום שהיה צריך להחזיר את שמעון. (פ' מקץ תשס"ג) ור' מש"כ למעלה (מב, ג).
	@22ב	<b>רש"י ד"ה כאשר כלו, כד שציאו. והמתרגם כד ספיקו - טועה, וכו'.</b> ואמנם כך מתרגם אונקלוס, ויונתן בן עוזיאל מתרגם: פסקו, וזה היינו הך. ודברי רש"י לא רק שאינם משכנעים, שהרי פשוטו של מקרא כלל אינו צריך ביאור (הם גמרו לאכול מה שהיה להם), מה הרווח בתרגום המוצע, ומי מתרגם כך? והרי זו שאלה לר' רפאל בנימין פוזן.
		<b>והרי תשובתו:</b> כד ספיקו למיכל. כן גירסת התאג' וכן ברוב הנוסחאות. ברם רש"י ז"ל כתב בד"ה כאשר כלו: "כד שציאו". והמתרגם "כד ספיקו" טועה. "כאשר כלו הגמלים לשתת" (לעיל כד, כב) מתורגם "כד ספיקו" כששתו די ספוקם הוא גמר שתיתם. אבל זה "כאשר כלו לאכל" - כאשר תם האוכל הוא, ומתרגמינן "כד שציאו".
		לעיל (כד, יט) נתבאר כי שורש כ.ל.ה הבא בהוראת כילוי ואפיסה מתורגם בשורש ש.צ.י ואלו לשון "ספק" משמעו הקבוע הוא סיפוק צרכי הגוף (ומשמש בהוראה חיובית בלבד כגון בהגדה "ספק צרכנו במדבר" ועיי"ש לשונות נוספים במשנה).
		היות וכוונת הכתוב אצלנו אינה לציין כי אכלו די מחסורם אלא את ההפך - כי לא נשאר להם דבר - יש לקיים את נוסחת רש"י אשר היא פשוטו של מקרא.
		אבל במרפא לשון יצא לקיים גירסת התאג' וכתב:
		ורשי ז"ל כתב שתרגומו "כד שציאו", והמתרגם "כד ספיקו" טועה, ומפני זה נהגו בתימן כדבריו. ובתמותם המירו תורתם. שהרי במלכים א' (א, מא) "וישמע אדניהו וכל הקראים אשר אתו והם כלו לאכל" ת"י "ואינון ספיקו למיכל". ונוסחה זו כן היא בכל המקומות והיא עומדת לעדות ברורה על נוסחא זו שהיא עיקר (ר"ל על "כד ספיקו" שבפסוקנו). ותימה גדול על רש"י ז"ל שלא ראה ת"י".
		ובמחילת כבודו אין משם כל ראיה נגד רש"י שהרי הכתוב במלכים בא להדגיש כי בעוד הם מטיבים את לבם בסעודה (והיינו "כלו לאכל" - "ספיקו למיכל" כשבאו על סיפוקם) אז - "וישמע יואב את קול השופר... ויחרדו ויקמו כל הקראים". נמצא כי "כלו לאכל" שבמלכים ענינו אכן כי אכלו די מחסורם, ברם אצלנו שנאמר "כלו לאכל את השבר", בא לציין שלא נשאר דבר, כי האוכל אפס שכן הם "כלו" אותו. ואין הנדון דומה לראיה.
	@22ג	<b>"ויאמר אליו יהודה וגו'".</b> הצעת ראובן נדחתה. שמעון אסור בידי יוסף, ואם כן זה אפוא תורו של לוי להיות הדובר המציע, וייתכן שמאז מעשה שכם הוא הועמד בצל, אך יש מקום להרהר, אימתי חזר אל מעמדו הראוי, וכפי שבא לביטוי בברכת משה רבנו ע"ה בפ' וזאת הברכה. <small>(פ' מקץ תשנ"ד)</small>
		<b>רש"י ד"ה לא תראו פני בלתי אחיכם אתכם, לא תראוני בלא אחיכם אתכם. ואונקלוס תרגם: אלהין כד אחוכון עמכון, יישב הדבר על אופנו, ולא דקדק לתרגם אחר לשון המקרא. ע"כ.</b> דרישתו של רש"י לתרגום מדוייק הוא מפליא. כל ההבדל הוא בתרגום מלת "בלתי", אם "בלא" אם "אלהין", כלו' אלא. <small>(פ' מקץ תש"ס)</small>
	@22ד	<b>"...ונשברה לך אכל".</b> למעלה (מב, ב) אומר יעקב "...ושברו <b>לנו</b> משם". אחר כך (ז) האחים אומרים בסתם "לשבר אכל", וכן הוא בפס' י שם. ושוב אומר יעקב (מג, ב) "שבו שברו לנו מעט אוכל", על רקע זה קשה להבין פשרו של לשון "לך" שבכאן. (פ' מקץ תשנ"ד) ור' דעת מקרא שאמר יהודה "לך", כמטיל אחריות לכלל המעשה על אביו או נתכוון לומר: מחובתך כאב לרחם על עוללינו וטפנו, כרחם אב על בנים.
	@22ז	<b>"ויאמרו שאול שאל האיש" וגו'.</b> ושאלה ממן שת', והרי לא מסופר על כך קודם. התשובה היחידה שהיתה לי, היתה "דברי תורה עניים במקומן ועשירים במקום אחר" (ירושלמי ראש השנה פ"ג הל"ה). וזו מדה י"ז משלושים ושתיים מדות שהאגדה נדרשת: דבר שאינו מתפרש במקומו ומתפרש במקום אחר.
		<b>רש"י ד"ה לנו ולמולדתנו, למשפחותינו. ע"כ.</b> אבל למעלה (יב, א) אין רש"י מסביר מלה זו! <small>(פ' מקץ תש"ן)</small>
		<b>והמשך דברי רש"י קשה - אפילו עניני עריסותינו גלה לנו. ע"כ.</b> אם כן מה היה צריך לספר לו, כשהוא ידע הכל על אודות המשפחה? <small>(פ' מקץ תשנ"ז)</small>
		לא כי אלא משאלותיו השתמע שיודע פרטים אפי' על עריסותינו. <small>(פ' מקץ תש"ס)</small>
		<b>רש"י ד"ה כי יאמר.</b> דומה שבמקומות רבים, שבהם רש"י מבאר תיבת "כי", הוא מאריך ביותר, ודווקא בלשון מסורבל שקשה להבין, באיזה משמע מבין הארבעה רש"י בוחר במקום הנדון. <small>(פ' מקץ תשמ"ט)</small>
		<b>שם. ...שהרי "כי" זה כמו אם, כמו עד אם דברתי דברי (כד, לג).</b> ולא ידעתי, למה צריך לומר זאת, והרי ענינו הוא לפרש כי - אשר, וזה אחד מד' פירושי המלה, גם בלי העקיפין של אם. <small>(פ' מקץ תשס"ח)</small>
	@22ח	<b>"גם אנחנו גם אתה גם טפנו".</b> הסדר תמוה, שכן לפי נימוסי דרך ארץ וכיבוד אב היה לכאורה צריך להקדים את האב, אחר את הטף ורק לבסוף אנחנו. ואולי עולה סדר זה בקנה אחד עם דברי הגמרא (בבא מציעא סב ע"א) על שנים שהלכו במדבר ויש לאחד מהם מים די לו ולא לחברו, ושם ההכרעה - חייך קודמים. <small>(פ' מקץ תשמ"ט)</small>
	@22יא	<b>"...ויקחו מזמרת הארץ... לאיש מנחה".</b> נראה שיעקב אבינו נשאר נאמן לשיטתו להיאבק בכל הדרכים - דורון, תפילה ומלחמה. הרי כאן דורון, אחר כך תפילה (פס' יד ורש"י שם ד"ה ואל שדי), ומלחמה באמת לא שייכת במקרה זה, שאין הוא יכול להילחם בממלכה גדולה כמצרים. <small>(פ' מקץ תשנ"א)</small>
		<b>רש"י ד"ה נכאת, שעוה. ע"כ.</b> השוה למעלה (לז, כה) ור' שפתי חכמים (אות ג).
	@22יב	<b>רש"י ד"ה וכסף משנה, פי שנים כראשון. ד"ה קחו בידכם, לשבור אוכל, שמא הוקר השער.</b> וקשה לי, והרי לא מן "קחו בידכם" נדרש - שמא הוקר השער, אלא מן "וכסף משנה", כי הכסף שהושב להם מוזכר בסיפא. ודומה שהיה ראוי לסמן כאן ד"ה אחד בלבד, דהיינו "וכסף משנה", ולראות את ההמשך, עד "השער", כפירוש, ואז הכל בא על מקומו, אך מה לעשות וגם בדפו"ר אינו מסומן כך. אך ראיתי עתה, שאמנם כך סידר ידידי ר' יוסף שמואל פוגל ז"ל ברש"י שם בחומש עם פירושו של רש"ר הירש.
		אך קשה לי עדיין בפשט הכתוב שהמלים "תשיבו בידכם" מיותרות הן, שיכול היה לכתוב במקומן "קחו בידכם" ודי בזה, ואין דורש ייתור־לשון זה. <small>(פ' מקץ תשמ"ז)</small>
		אך קשה מזה הוא שלכאורה "כסף משנה" לקחו כדי להחזיר מה שהושם באמתחותיהם, ולא שמא הוקר השער, שהרי מקרא מפורש מכריז ואומר, "אולי משגה הוא", ולכן הוצרכו לקחת "כסף משנה". ור' להלן (מג, כב). (פ' מקץ תשנ"ט) ור' להלן (מד, ח) שם אומרים במפורש "הן כסף אשר מצאנו בפי אמתחתינו השיבנו".
	@22יד	<b>רש"י ד"ה ואל שדי, ...צרת לבן, צרת עשו, צרת רחל, צרת דינה וכו'.</b> באשר לסדר, כתוב בחומש תורת חיים הע' 75: בדפו"ר: "צרת לבן אחר צרת עשו, צרת רחל אחר צרת דינה". ונראה כגרסה זו, כי צרת עשו היא מה שהיתה לו בשעת הברכות והוכרח יעקב לברוח ממנו, והנה היתה צרת לבן אחר צרת עשו. וצרת רחל היינו שתקש בלדתה ומתה בדרך. וזאת היתה אחר צרת דינה. ועיין במשכיל לדוד שהעיר על נוסח הדפוס: "ומה שכתב צרת רחל צרת דינה, אע"ג דצרת דינה קדמה, אפשר לומר שצרת רחל אלימא ליה טפי". ולנוסחת דפו"ר ממילא ניחא. <small>(פ' מקץ תשנ"ג)</small>
		<b>רמב"ן ד"ה ושלח לכם את אחיכם אחר ואת בנימין.</b> דברי רמב"ן שהכוונה לשמעון וכי יעקב "לא הזכירנו בשמו" משום ש"לא היה רצוי לאביו בעבור דבר שכם" מאד קשים. לא רק משום שצריך להבחין אפוא בינו ובין לוי, אלא גם ובעיקר משום שקודם אמנם נאמר בפי יעקב "יוסף איננו ושמעון איננו ואת בנימין תקחו" (מב, לו) והוא בהקשר דומה. <small>(פ' מקץ תשנ"ג)</small>
		ודברי "העמק דבר" על אתר אינם מיישבים את הקושי שבדברי רמב"ן. <small>(פ' מקץ תשנ"ח)</small>
	@22טו	<b>"ומשנה כסף לקחו בידם".</b> למעלה (יב) הבחין רש"י יפה בין הכסף שהושם בשקיהם ובין הכסף שאולי נחוץ בשל עלית המחירים. ועל כן קשה שכאן אין הכתוב מזכיר לקיחת הכסף שהוחזר להם, ואת כל היתר מפרט בשנייה. (פ' מקץ תשמ"ט) ור' נזר הקדש שכאן הזכיר הכתוב רק מה שלקחו באותה שעה מאביהם, אבל הכסף המושב עדיין היה בידיהם.
		<b>"...לקחו בידם ואת בנימן".</b> איזכור שם בנימין רק אחר המנחה ומשנה הכסף (והכסף?) קצת תמוה, שהרי כאן לא שייך לומר אחרון אחרון חביב. <small>(פ' מקץ תשנ"ג)</small>
		אין כאן פס' שלא תיזכר בו התיבה "איש" או "אנשים" לפחות פעם אחת, והרי זה יוצר אוירה של מתח אלים. <small>(פ' מקץ תשנ"ב)</small>
	@22טז	<b>"וטבח טבח והכן".</b> לפי חז"ל והמפרשים המיחסים לאבות האומה שמירה על תרי"ג מצוות, כיצד סמכו על שחיטתו של מצרי? וגם יש מקום לשאול, אימתי חל איסור גיד הנשה - "על כן לא יאכלו בני ישראל את גיד הנשה" (לב, לג) - אם מיד ואם אחר מתן תורה. ואולי יש קצת רמז אצל רשב"ם על אתר - "לזכרון גבורתו של יעקב ונס שעשה לו הק' שלא מת", משם משמע, אולי, כאפשרות השנייה. (פ' מקץ תשס"ב) ור' חולין צא ע"א: ואמר רבי יוסי ברבי חנינא מאי דכתיב "וטבוח טבח והכן"? פרע להן בית השחיטה (רש"י - שלא יאמרו בשר הנחירה אני אוכל, לפי שבני יעקב שומרי מצוות היו, דאף־על־פי שלא ניתנה תורה, מקובלין היו מאבותיהם). "והכן" - טול גיד הנשה בפניהם כמאן דאמר גיד הנשה נאסר לבני נח. ור' מהרש"א שם. ובמשנה חולין פ"ז מ"ו נחלקו ר' יהודה וחכמים אם נאסר גיד הנשה כבר מזמן בני יעקב או שרק בהר סיני נאסר גיד הנשה, אלא שנכתב במקומו. ור' משך חכמה על אתר.
	@22יח	<b>"...ולקחת אתנו לעבדים ואת חמרינו".</b> לשאלה, מה חשוב גורל החמורים כשהם עצמם נלקחים לעבדים, משיב רמב"ן על אתר: כי ידאגו על חמוריהם לאמר הנה יקחו גם את חמורינו עם אמתחותיהם, ולא נוכל לשלוח לבתינו בר וימותו כולם ברעב. <small>(פ' מקץ תשנ"ב)</small>
		ור' גם חזקוני שכתב: אם לא היו מביאים רק [אלא] אותנו לבד היינו אומרים רק לדבר אתנו אנחנו מובאים, אבל מאחר שגם חמורינו מובאים עמנו לבית, אין זה אלא להביא עלינו עלילה. <small>(פ' מקץ תשנ"ג)</small>
	@22יט	<b>רשב"ם ד"ה וידברו אליו פתח הבית, קודם שנכנסו. ע"כ.</b> גם כיום, אחר שנים כה רבות, אינני יכול להשתחרר מן המחשבה שקטע זה בפירושו של רשב"ם הצילני מידיהם של נאצים ימ"ש ביום שריפת בית־הכנסת בט"ו במר חשון תרצ"ט (ט' בנובמבר 1938), ומעשה שהיה כך היה. משראינו, שהנאצים מחריבים את פנים בית־הכנסת, הלכנו איש איש הביתה (ואיני יכול להיזכר, למה לא הלכתי עם אבא הי"ד). משהתקרבתי למאפיה שבפינת ליביגשטרסה ולנדוורשטרסה (שמות הרחובות), בא אלי אדם מבוגר והזמין אותי באדיבות רבה להיכנס למאפיה, ומכיוון שדיבר באדיבות, הלכתי אחריו. הוא עלה לפני את שלוש המדרגות שהובילו למאפיה, ואז שמתי־לב שבפנים הדלפק פנוי לגמרי ומאחוריו עומדים שלושה שוליות בבגדי אופים וממתינים, ורק אז הבזיקה המחשבה שהם מתכוונים להרע לי - נזכרתי בתיאורו הדרמטי של ר' אליעזר ורהפטיג ז"ל "מורה הרליגיון" שלנו שהסביר יפה, למה לא נכנסו בני יעקב לבית יוסף. ושאלתי אפוא, גם אני באדיבות, ובכן מה אתה רוצה שאעשה כאן, ואז תפס אותי הגוי ורצה להכניס אותי בכוח. דחפתי אותו בכל כוחי וידיו החליקו ממעיל הגשם החלק שלי והוא נפל אחרונית וחסם ע"י כך את הדלת בפני הצעירים, ואני רצתי - הייתי אצן טוב - ונעלמתי בביתם של משפ' קצובר, כדי להינצל וכדי להניח תפילין של חברי אברהם שמשום מה לא בא לביהכ"נ בבוקר זה. קשה לדעת, מה היה קורה, אם לא הייתי נזכר באותה השניה בביאורו החי של ר' אליעזר ורהפטיג ז"ל.
		ואלו היום קשה לי, למה רש"י מעיר את הערתו "הבאה אחר הבאה, לפי שהיו דוחפים אותו" וכו' שבפס' כד (ד"ה ויבא האיש) רק כאן ולא כרשב"ם כבר לפס' יט, והרי כוונתם שניהם זהה, הם ביקשו לא להתפש בתוך הבית, מקום שקשה להיאבק ולהשתחרר, מאשר בחוץ.
		אגב, רק עכשו אני חושב שייתכן שהייתי צריך לחזור למקום הזה שקרוב אליו עברנו אשתקד בביקורנו בדרמשטט, ולברך "שעשה לי נס במקום הזה", ואז לא מצאתי כל עניין להתקרב לשם. <small>(פ' מקץ תש"ס)</small>
	@22כ	<b>"ירד ירדנו בתחלה לשבר אכל".</b> ולא ידעתי מה משמעות "בתחילה" שבכאן. (פ' מקץ תשנ"ו) ור' משך חכמה על אתר.
	@22כא	<b>"...כי באנו אל המלון ונפתחה את אמתחתנו והנה כסף איש בפי אמתחתו" וגו'.</b> והלא לא כך היה המעשה, אלא האחד - לפי רש"י (מב, כז) היה זה לוי - פתח שקו במלון, ואלו האחרים פתחום רק כשהגיעו לבית יעקב. (שם, לה). ואמנם אפשר לומר שלא רצו להיכנס לפרטים בתיאור זה בשעת טענתם שרוצים להחזיר הכסף, ועם זאת צ"ע. (פ' מקץ תשמ"ט) ורבי יצחק שמואל רג'יו (יש"ר) פירש ששינו מפני השלום, כי היה יכול האיש להשיבם: ולמה לא חזר מיד לכאן להשיב את כספו? ולכן אמרו שכולם מצאו את כספיהם שם.
	@22כג	<b>"ויאמר [הממונה על בית יוסף]... אלהיכם ואלהי אביכם נתן לכם מטמון" וגו'.</b> אולי פס' זה הביא את חז"ל לומר ש"האיש" המוזכר למעלה (יז) הוא מנשה. ראה בדעת זקנים שם, שהרי אמנם קשה לומר כן, ראה חישוביהם הכרונולוגיים שם. <small>(פ' מקץ תשנ"ד)</small>
		עכ"פ אין כאן שקר, שהרי באמת הכסף הגיע אליו, אלא שהחזירו. <small>(פ' מקץ תשס"ד)</small>
	@22כד	<b>"ויתן מים ורחצו רגליהם ויתן מספוא לחמריהם".</b> כאן רחיצת הרגלים בתוך הבית, ולא כמו אצל אברהם בפ' וירא, שהרי לא נחשדו בע"ז כמו שם. ותחילה האביס את הבהמות, לפני שיתן אוכל לאנשים. <small>(פ' מקץ תשמ"ט)</small>
		ואולי לא משום שכך צריך לנהוג המארח, אלא משום שהיו צריכים להמתין לבוא יוסף, הם - ולא חמוריהם. <small>(פ' מקץ תשנ"ז)</small>
	@22כו	<b>רש"י ד"ה הביתה, מפרוזדור לטרקלין. ע"כ.</b> ולא ידעתי מה בא ללמדנו. (פ' מקץ תשנ"ב) ור' נחלת יעקב שהיה קשה לו לרש"י מהיכן הביאו לפרעה את המנחה הלא כבר היו בביתו.
	@22כז	<b>דעת זקנים מבעלי התוספות ד"ה השלום אביכם הזקן וגו'. הוא היה שואל מיצחק זקנו, והם השיבו לו מיעקב וכו'.</b> וקשה לי, כלום דברו קודם לכן אי פעם על אודות יצחק ששאל יוסף עליו עכשו? <small>(פ' מקץ תשמ"ח)</small>
		<b>"השלו' אביכם... שלו' לעבדך" וגו'.</b> נראה מכאן שאפשר לשאול לשלו' מישהו ולשאול את שלומו. אבל אולי אפשר לומר "את" רק אחר הקדמה כמו כאן "וישאל להם לשלו'". וראוי לבדוק ביתר המקומות. <small>(פ' מקץ תשנ"א)</small>
	@22כח	לא מצאתי עדיין ביאור נאות לתוספת "אבי", אימתי באה אחר המילה "עבדך" ואימתי לא. וה"ה באשר להבדל בין "אבי" ו"אבינו", והרי הפסוקים: (מג, כח) "לעבדך לאבינו". (מד, כב) "לעזב את אביו, ועזב את אביו". (כד) "אל עבדך אבי". (כה) "ויאמר אבינו". (כז) "ויאמר עבדך אבי". (ל) "בבאי אל עבדך אבי". (לא) "את שיבת עבדך אבינו". (לב) "...מעם אבי... וחטאתי לאבי". (לד) "כי איך אעלה אל אבי... אשר ימצא את אבי". <small>(פ' מקץ תשמ"ז)</small>
	@22כט	<b>"וישא עיניו וירא את בנימין אחיו".</b> קשה לי, והרי כבר כתוב למעלה (טז) שראהו, ומה חידוש יש בראיה זו שבכאן? <small>(פ' מקץ תשנ"א)</small>
		ויתרה מזו, אפי' כאן לא ראהו אלא אחר שנכנס לשיחה עם האחים, וקשה להבין מה נשיאת העין הנחוצה לראות אדם אחד בתוך קבוצה של אחד עשר. (פ' מקץ תשנ"ט) ור' רד"ק שכתב: כי היו בערבוביא לפניו ונשא עיניו אל בנימין.
	@22ל	<b>רש"י ד"ה כי נכמרו רחמיו, ...גרא, שנתגייר באכסניא וכו'.</b> והנה במקורו של רש"י (סוטה לו ע"ב) נאמר "שגר באכסניות" ורש"י שם מבאר (ד"ה באכסניא) בארץ נכריה. וקצת קשה מנין השינוי המטעה שבגירסתנו ברש"י. והנה בדפו"ר זה אינו. פשוט. <small>(פ' מקץ תשנ"ג)</small>
		<b>"ויבך שמה".</b> כשטעה הקורא בשבת, וקרא: "שם", שמתי לראשונה לב שלכאורה כך צ"ל והה"א היא אולי הארכה בסוף פסוק אך לא תמיד כך. <small>(פ' מקץ תש"ס)</small>
	@22לב	<b>"...כי תועבה הוא למצרים".</b> ואין הכתוב מפרש מיהי "היא" זו, וראה רש"י שהיא האכילה עם העבריים. ושם מפנה רש"י לתרגום אונקלוס המטעים את סיבת הריחוק: ארי בעירא דמצראי דחלין ליה, עבראי אכלין (הרי הבהמות שהמצרים עובדים להם, העבריים אוכלים אותם). <small>(פ' מקץ תשנ"א)</small>
	@22לד	<b>"וישא משאת מאת פניו".</b> משום מה אין רש"י אומר כאן - וישא הנושא, ומקרא קצר הוא זה, אע"פ שהדבר מתבקש גם כאן. <small>(פ' מקץ תשמ"ז)</small>
		<b>רש"י ד"ה חמש ידות, חלקו עם אחיו, ומשאת יוסף ואסנת ומנשה ואפרים (בראשית רבה צב, ה). ע"כ.</b> המדרש מבאר כיצד הגיעו לבנימין חמש ידות, שכן לא נאמר "ולבנימין נתן חמש ידות", אלא "וישא" ואחר־כך "ותרב". משמע שבתחילה קיבל בנימין כשאר אחיו, ולבסוף נעשה חלקו רב. כיצד? מבאר היפה תואר: יוסף גילה לאשתו ובניו שזהו אחיו בן אמו ועל־כן משנתן מנתו לבנימין, נתנה גם אסנת אשתו מנתה לבנימין וכן עשו גם מנשה ואפרים בניהם, נמצא שהיו בידו חמש מנות.
		על הנאמר להלן (מה, כב) שואלת הגמ' (מגילה טז ע"א): "אפשר, דבר שנצטער אותו צדיק, יכשל בו? דאמר רבא בר מחסיא... אמר רב, לעולם אל ישנה אדם בנו בין הבנים" וכו' - קשה לי, למה אינה שואלת את שאלתה כבר כאן, כי הרי כבר כאן שינה יוסף את בנימין לטובה? <small>(פ' ויגש תשל"ג)</small>
		וראה דברים נחמדים לגמ' מגילה ב"תורה תמימה" להלן (מה, כב אותיות ו-ז). <small>(פ' מקץ תש"ן)</small>
		בהיותנו בגני טל בשבת חנוכה שאלתי את הילדים, מדוע אין הגמ' שואלת "וכי אפשר דבר שנצטער וכו' דווקא להלן (מה, כב) ולא כאן, שהרי כבר כאן הפלה יוסף את בנימין לטובה, ואריאל שי' השיב מניה וביה שעדיין יוסף לא הכיר עצמו לאחיו, וממילא אין להפליה זו החשיבות שיש לה להלן. ואגב, מיד שאל על הגמ' את קושית הגר"א כמובא בתורה תמימה שם (אות ז) שסוף סוף הטיל קנאה בין האחים. ור' שם מה שתירץ.
		לעניין ההעדפה כולה ראה "דעת זקנים מבעלי התוספות" להלן (מח, כב). <small>(פ' ויחי תשמ"ז)</small>
@11מד	@22א	<b>"...ושים כסף איש... ואת כסף שברו".</b> לא ראיתי מי שיסביר מה בין "כסף איש" ולבין "כסף שברו". מסתבר לי שהנקרא כאן "כסף שברו", הוא הכסף שבנימין הביא עמו, שהרי אצלו לא היה "כסף איש", כסף הקנייה הראשונה שהוחזר, ומשום כך היה צריך יוסף לצוות ציווי מיוחד באשר לכסף שצריך לשים באמתחתו. חיזוק להסבר זה מצאתי בדברי רמב"ן ור"ע ספורנו שהחזרת כסף הקנייה הראשונה היה בידיעתם של בני יעקב, ואכן אין הכתוב מתאר כל סימן הפתעה בשעת פתיחת אמתחותיהם (להלן פס' יא-יב), ושלא כמו למעלה (פ' מב, כז, כ, לה). (פ' מקץ תשנ"ט) וכן בדעת מקרא.
		והשוה גם למעלה (מג, כא) "כסף איש... כספנו" ולעומת זאת "וכסף אחר... לשבר אכל" ועוד פעם "כספנו" ובפס' כג - "כספכם". <small>(פ' מקץ תשנ"ט)</small>
	@22ב	<b>רש"י ד"ה גביע, כוס ארוך, וקורין לו מדרינש. ע"כ.</b> ומעיר ביאור הלעזים בחומש "המאור": גביע עשוי עץ מגויד. ור' משה קטן כותב: ...עץ משויש, וב"רש"י המפורש" "גביע זכוכית, וכאן מכסף" (או מעין זה), והוא פחות ער לאבסורד שבביאור לעז זה, שהרי בפס' נאמר במפורש "גביע הכסף". שאלתי כמה שכנים בבהכ"נ ובבית מצאתי שבדפו"ר אינו! <small>(פ' מקץ תשנ"ג)</small>
		אגב הערה זו, וזו שלמעלה (מג, ל), עלה בלבי החשד באשר לאוטנטיות של הלעזים בכלל, ואכן בדיקה רופפת הראתה שלא מעט אינם בדפו"ר, אך צריך לבדוק בדיקה שיטתית. <small>(פ' מקץ תשנ"ג)</small>
		<b>"ואת גביע הכסף... וימצא הגביע" וגו'.</b> פרשה ארוכה יחסית שדנה בהסתרת הגביע ועד למציאתו, והמלה גביע מופיעה בה רק בתחילתה ובסופה. במקומה באות המלים: זה... בו... בו (ה), ...אשר ימצא אתו (ט), ...אשר ימצא אתו (י), ואולי אף הכתוב ביקש להסתיר הגביע עד הימצאה. <small>(פ' מקץ תשס"ד)</small>
	@22ה	<b>"...והוא נחש ינחש בו".</b> על השאלה המתבקשת כאן, וכיצד הוא מנחש עכשו, משיב רש"י להלן (טו ד"ה הלא ידעתם כי נחש ינחש), כלומר יוסף מתקן את דברי עבדו שבפסוקנו ואומר - לא בגביע אני מנחש כי אם מדעת ומסברה ובינה. <small>(פ' מקץ תשנ"א)</small>
	@22ט	<b>"אשר ימצא אתו מעבדיך ומת".</b> כבר שאלתי רבים, כיצד זה מדברים האחים כן, והרי בוודאי ידעו על מעשה רחל והתבטאותו של יעקב בסגנון דומה - "עם אשר תמצא את אלהיך לא יחיה" (לא, לב), ואמנם רחל מתה בדרך. <small>(פ' מקץ תשנ"ו)</small>
		ואמר לי ר' משה ארנד שי', שעמו דברתי השבת על שאלתי הישנה הנ"ל, כי זוהי נוסחת שבועה־אלה שאין כוונתה מוות ממש כי אם עבדות, ובכך מתפרשים יפה דברי שלוחו של יוסף (י) "גם עתה כדברכם כן הוא", כלו' הגנב יהיה עבד, אבל לא האחרים. ואולם אין זה עולה בקנה אחד עם דברי רש"י (ומדרש רבה) למעלה (לא, לב) שבגלל דיבורו זה של יעקב מתה רחל לפני זמנה. ור' משכ"ש. <small>(פ' מקץ תשמ"ט)</small>
	@22טז	<b>"ומה נצטדק".</b> "מנין ללשון נוטריקון מן התורה?... רב נחמן בר יצחק אמר: מה נדבר ומה נצטד"ק - נכונים אנחנו, צדיקים אנחנו, טהורים אנחנו, דכים אנחנו, קדושים אנחנו" (שבת קה ע"א). וקשה לי, מה ראיה יש כאן שיש מקום לדרוש נוטריקון? (פ' מקץ תשמ"ח) ור' מהרש"א שם שלפי המשמעות הפשוטה של הכתוב, הכוונה: אין לנו מקום להצטדק, אבל הדבר קשה, שהרי לאחר מכן ניגש יהודה לצדק את האחים, שבעלילה באו עליהם (ראה רש"י מד, יט). לפיכך דרשו חז"ל שיש במילה "נצטדק" רמז ללשונות של הצטדקות על נקיון כפיהם של האחים.
	@22יח	<b>"ויגש...".</b> כמה שכתבתי למעלה (יח, כג).
		<b>רמב"ן ד"ה טעם ידבר נא עבדך דבר, ...כי דבר הוא התמורה וכו'.</b> כלו' "דבר" בא כאן במובן: הצעה. <small>(פ' ויגש תש"ס)</small>
		<b>רש"י ד"ה כי כמוך כפרעה וכו'.</b> דומה שאין מקרים רבים שבהם רש"י מביא פשט, דרש ועוד שני פירושים, והיה כדאי לבדוק תופעה זו. <small>(פ' ויגש תשס"א, בשערי צדק)</small>
		<b>"בי אדני, ידבר נא עבדך... אדני שאל את עבדיו" וגו'.</b> סגנונה של כל הפרשה קצת תמוה, שכן מתחלפים בה הדיבורים־הפניות בגוף שני ובגוף שלישי, לכאורה בלא כל שיטה. וגם הפניה "אדני" מופיעה בה רק בתחילתו של הנאום הנרגש הזה ובסופו, אבל לא במהלכו. ושמא זה ביטוי ללהט ולהתרגשות שבו נאמרו הדברים בפיו של יהודה? <small>(פ' מקץ תשמ"ט)</small>
		יש הקפדה על סגנון דיבורו של יהודה שהוא מצרף לשם "אבי" את התואר "עבדך", והנה בסך הכל הוא עושה כן ד' פעמים (בפס' כד, כז, ל ולא), ולא מצאתי כל סיבה לאיזכור או אי איזכור זה. <small>(פ' ויגש תשס"ג)</small>
	@22יט	<b>"אדני שאל" וגו' "ונאמר אל אדני" וגו'.</b> סיפר לי ר' יצחק בר־אור שנחמה ליבוביץ ביארה את הפס' הראשון בלשון תמיה, כלו' כלום שאלת היש לכם וכו'? הרי "ונאמר" אמרנו מעצמנו, בלי להישאל, והרי זו ראיה שכנים אנחנו. <small>(פ' ויגש תשנ"א)</small>
		ואולם מן התיבה "לאמר" שבסוף הרישא משמע שזוהי ציטטה. <small>(פ' ויגש תשנ"ה)</small>
	@22כ	<b>"ילד זקנים".</b> כאן מתרגם אונקלוס "בר סיבתין", ואלו למעלה (לז, ג) מתרגם "בר חכים". וצ"ע מה ראה לעשות כן. וראה "נתינה לגר" למעלה (לז, ג) שכתב: אפשר ששינה פה, משום שביוסף לא יכול לתרגם "סבתין", כי בנימין היה לו קטן מיוסף, אבל בבנימין נכון לומר כן. ור' עוד שם. <small>(פ' ויגש תש"ן)</small>
		גם התוספת "קטן" מצריכה עיון, והרי הילד הקטן הוא בערך בן ל"ה שנים והוא אב לעשרה בנים (מו, כא ברש"י), כלו' יש כאן יותר מאשר לשון תלמידי־חכמים, ומה גם שיוסף כבר ראה את "ילד זקנים" זה (מד, יד), ושם הוא קרא לו "איש" (שם, יז). <small>(פ' מקץ תשנ"ו)</small>
		ואולי מבקש יהודה בזה לדין את היחס המיוחד שבין יעקב ולבין בנימין, דהיינו שבנימין עדיין ילד בעיניו. וראה מה שכתבתי להלן (פס' לב), אף כי שם קל יותר. (פ' ויגש תשנ"ח) ור' העמק דבר שכתב: מתגעגע על אביו כמו ילד קטן.
		<b>רש"י ד"ה ואחיו מת, מפני היראה היה מוציא דבר שקר מפיו, אמר וכו'.</b> וקשה לי, שהרי למעלה (מב, יג) אמרו לו ליוסף "והאחד איננו", ופירש רש"י שם - "ובשביל אותו אחד שאיננו נתפזרנו בעיר לבקשו, ומה חכמה אפוא להגיד עתה שהוא מת? (פ' ויגש תשמ"ח) ור' דברי משכיל לדוד המובאים למעלה (מב, יג).
		ובכלל נראה שכדאי להשוות את כל החזרות שבכאן עם אמירתן או התרחשותן הראשונה. <small>(פ' ויגש תשנ"א)</small>
	@22כב	<b>"...ועזב את אביו ומת".</b> נושא הפועל "ומת" הוא נושא למחלוקת בין רש"י - לפיו הרי זה בנימין, ולבין ראב"ע - לפיו יש לתמוה, למה אין פס' זה נמנה עם הכתובים שאין להם הכרע, וראה יומא נב ע"א, וראה אביעזר ע"א, כלו' אין זה ברור כלל, מיהו הנושא. <small>(פ' ויגש תשנ"ג)</small>
		ודומה שרש"י מחזיק בדעתו משום שנושא הסיפא הוא בנימין ואלו יעקב הוא מושא. וראה מה שכתבתי להלן (לפס' לא). <small>(פ' ויגש תשס"ו, מלון קראון פלז'ה, ים המלח)</small>
	@22כז	<b>"...ילדה לי אשתי".</b> קצת קשה לי, כיצד אמר יעקב לבניו בבהירות שכזאת, שרק רחל היא אשתו, וכי אין הם אפוא הבנים שלהם ציפה. ומה באשר להקמת י"ב השבטים? (פ' ויגש תשנ"ח, תשנ"ט) ור' רמב"ן על אתר.
	@22כח	<b>"אך טרף טרף, ולא ראיתיו עד הנה".</b> וקשה לי שכיון שטורף, ודאי שלא יראהו. ושמא הכוונה - אפילו עצמותיו לא ראיתי, כלו' לא זכה להקבר. <small>(פ' ויגש תשמ"ה)</small>
	@22ל	<b>"...ונפשו קשורה בנפשו".</b> סיום "ראשון" כאן, באמצע הנאום הדרמטי של יהודה, יותר מתמוה. <small>(פ' ויגש תש"ס)</small>
	@22לא	<b>רש"י ד"ה והיה כראותו כי אין הנער, ומת אביו מצרתו. ע"כ.</b> ור' רא"ם. ולי נראה פשוט שרש"י רוצה להדגיש את נושא המוות שבכאן, שאינו כמו למעלה (כב), שם פירשו כמוסב על בנימין. (פ' ויגש תשנ"ה) ור' גור אריה שאין לפרש שאת כל זה יראה אביו "שהנער איננו והוא מת", כי למה לא יאמין להם שנשאר עבד במצרים.
	@22לב	<b>"כי עבדך ערב את הנער".</b> "נער" זה הוא בן שלושים וכמה, ועשרה בנים לו (ר' למעלה מו, כא), ור' רש"י למעלה (מג, ל ד"ה כי נכמרו רחמיו), ובן שלושים - לכח (אבות ה, כא), ומכאן שהציון "נער" הוא סובייקטיבי מאד. <small>(פ' ויגש תשמ"ח)</small>
		ועל דרך הפשט אפשר לומר שאמנם השם נער נשאר לו לצעיר הבנים גם אחר שיתבגר, אלא אין בזה כדי לשכנע את יוסף בנימוק "לכל דבר" וכו', כאמור. <small>(פ' ויגש תש"ן)</small>
		<b>רש"י ד"ה כי עבדך וגו'. ואם תאמר, למה אני נכנס וכו'.</b> רש"י בא לבאר לשון "כי" שבכאן, שאמנם הוא נימוק, תשובה לשאלה אלמת שאין צריך לשאול אותה. <small>(פ' ויגש תשמ"ה)</small>
		ור' בס' "יוסף הלל" שד"ה כאן צריך לתוספת וגו', שהרי דברי רש"י מוסבים על סוף הכתוב "וחטאתי לאבי" וגו'. <small>(פ' ויגש תשמ"ט)</small>
	@22לג	<b>רש"י ד"ה ישב נא עבדך וגו', לכל דבר אני מעולה ממנו וכו'.</b> על סמך מה רש"י אומר כן? והרי בנימין כבר מזמן לא נער, שהרי הוא אב לעשרה בנים, וההבדל בינו לבין יהודה הוא לכל היותר כעשר שנים. <small>(פ' ויגש תשנ"ג)</small>
		ור' מה שכתבתי לפס' הקודם. <small>(פ' ויגש תשנ"ח)</small>
@11מה	@22א	<b>רש"י ד"ה ולא יכל יוסף להתאפק לכל הנצבים, לא היה יכול לסבול וכו'.</b> אין רש"י יכול לבאר כאן כמו שביאר למעלה (מג, לא) - "נתאמץ", ועל כן מבאר כפי שמבאר. רק תמוה שאינו מזכיר את המקבילה הקרובה, לא כאן ולא למעלה. (פ' ויגש תשמ"ט) ור' לבוש האורה שגם כאן כוונת רש"י שלא יכול היה יוסף להתאמץ עוד שלא להודע לאחיו.
	@22ג	<b>רש"י ד"ה נבהלו מפניו, מפני הבושה. ע"כ.</b> וקצת קשה לי, כי לכאורה אין נבהלים מפני בושה. ולמה לא יאמר פשוט - שמא ישתלט עליהם כרמוז בחלומותיו? (פ' ויגש תשנ"ה) ור' רא"ם שכל פעולותיו של יוסף (הבכיה והוצאת כל איש מלפניו כדי שלא יראו בושתם) מראות שאין כאן אלא אהבה ואחווה, ולא שנאה.
		<b>"...העוד אבי חי".</b> חזי שי' שאל אל נכון, מה טעם לשאלה זו. הרי זה עתה (מד, כ) אמר יהודה "יש לנו אב זקן". ובאמת ר"ע ספורנו הניח סימן קריאה אחרי השאלה. ולשון תוכחה היא זאת, ולא בקשת אינפורמציה, וכך כתב: העוד אבי חי - איך אפשר שלא מת מדאגתו עלי! <small>(פ' ויגש תשס"ב)</small>
		וראה "כלי יקר" שכתב: אף־על־פי שכבר אמרו לו שהוא חי, כמובן מכל דברי יהודה, מכל מקום חשב יוסף, אולי אמרו כן כדי שיכמרו רחמיו על הזקן ולא יגרום לו מיתה כי נפשו קשורה בנפשו, על־כן שאלם שנית "העוד אבי חי" ולבבם לא כן ידמה וחשבו שלא נתכוון לשאול אם הוא חי או לא אלא שבא להזכיר עוונם, על־כן אמר "העוד אבי חי" לומר שאביו הוא ולא אביכם כי לא חסתם על צערו כאילו אינו אביכם, על־כן נבהלו ולא יכלו לענות דבר. ועוד טעם אחר על בהלה זו, לפי שאמר "אני יוסף" ולא הזכיר "אחיכם", על־כן נבהלו נחפזו שם רעדה אחזתם, כי אמרו פן יבקש להיות אויב ומתנקם והסיע את עצמו מן האחוה כאשר עשו המה לו, שהסיעו את עצמם מן האחוה... על־כן אמר להם שנית "אני יוסף אחיכם אשר מכרתם אותי מצרימה" וכו'. <small>(פ' ויגש תשס"ה)</small>
	@22ד	<b>רש"י ד"ה גשו נא אלי, ...והראה להם שהוא מהול. ע"כ.</b> והוא ע"פ בראשית רבה (צג, ח) וקשה לי, מה ראיה הוא זה, והרי גם בני ישמעאל מהולים. ופירוש יונתן שואל (מכיוון שגם תרגום יונתן אומר כך), "והלא איתא במדרש שנולד מהול, וצ"ע". ומה שהוא מוסיף שם "ושמא יש לומר ניכרים דברי אמת, שהיה מדבר בלשון הקודש", גם הוא קשה, ור' להלן (יב). (פ' ויגש תשמ"ט, תשנ"ג) ור' חזקוני שכתב: ואין לחוש שמא ישמעאל הוה, משום דאיכא הכירא טובא, שהישמעאלים אינם נימולים עד לאחר שלש עשרה שנה, ומחמת תשמיש אין שם פריעה, אבל בני־ישראל הנימולים כשהם קטנים, הפריעה ניכרת יפה, ואף־על־פי שהמצריים נימולים היו כמו שפרש"י: אשר יאמר לכם תעשו (למעלה מא, נה), היינו מחמת דוחק רעב, אבל הוא עשיר, אם־כן לא מל אם לא היה יהודי. ד"א השבטים לא היו יודעים במצרים שהם נימולים, ולכך היה להם להכיר ביוסף במילתו.
		<b>דעת זקנים ד"ה גשו נא אלי ויגשו.</b> הפירוש השני שלפיו הפריד את האחים מן בנימין כדי שזה לא ישמע את המלים "אשר מכרתם אתי" קשה, כי הרי אז, גם לא ישמע את "אני יוסף אחיכם". <small>(פ' ויגש תשנ"א)</small>
	@22ז	<b>"...ולהחיות לכם לפליטה גדלה".</b> השימוש ב"לכם" במקום: אתכם קצת תמוה, והיחיד שראיתי נדרש לזה הוא רש"ר הירש, וכך כתב: שמא כך פירושו: להחיות את הארץ למענכם, להצלחתכם הגדולה. <small>(פ' ויגש תשמ"ז, תשנ"ה)</small>
	@22ח	<b>"וישמני לאב לפרעה"</b> - ר' רשב"ם למעלה (מא, מג) שכתב: אברך - הוא אב למלך... "אב" - שר לצורך המלך. <small>(פ' מקץ תשמ"ז)</small>
	@22י	<b>"...לשבת בארץ גושן".</b> כאן מוזכרת לראשונה ובה התיישבו יעקב ובניו ואח"כ התגוררו שם בני ישראל בימי העבדות - מפוזרים בין הגויים, ר' רש"י להלן (שמות יב, יג ד"ה ופסחתי ושם כז), ור' מה שכתבתי שם. <small>(פ' בא תשנ"ט)</small>
	@22יב	<b>רש"י ד"ה והנה עיניכם ראות, ...ועוד כי פי המדבר בלשון הקדש.</b> והרבה תמהתי על זה, מה ראיה בכך, הן גם המליץ דבר לשון הקודש. (פ' ויגש תשמ"ט) ור' משכיל לדוד.
		ועוד: אם הכוונה להוכיח מלשה"ק, היה צריך לומר: ואזניכם שומעות. (פ' ויגש תשמ"ט) ורבי שמואל אלמושנינו כתב שכיון שכבר הזכיר לשון "ראיה" על כבודו והיותו מהול, לא הוצרך לחזור ולומר לשון שמיעה על דיבורו בלשה"ק, כי אין הכוונה לשמיעת הקול גרידא, אלא על ההבנה וההתבוננות בחילוף הלשונות.
		שאלה אחרת היא, כיצד זה לא הכירו את יוסף לפי תביעות עין דקלא, ועליה ענה ר' חיים מצאנז זצ"ל, כי תביעות עין דקלא אינה מועילה כשמדברים בשפה זרה, כך לפי ר' יהודה גרינשפן שליט"א, ודברים של טעם הם. <small>(פ' ויגש תשס"ב)</small>
		ובאשר לדברי רש"י "שהרי אני מהול", ראה מה שכתבתי למעלה (פס' ד). (פ' ויגש תשס"ד) ור' דברי רא"ם על אתר המבאר מדוע הוצרך יוסף לשתי הוכחות.
		<b>רש"י ד"ה ועיני אחי בנימין, השוה את כולם יחד, לומר: שכשם שאין בלבי שנאה על בנימין אחי, שהרי לא היה במכירתי וכו'.</b> ולא ידעתי מנין יודע רש"י בבטחון שכזה, שבנימין לא היה שם. וזה שיוסף נשאר בבית, לא מפני גילו הצעיר כי אם משום היותו בן זקונים, ושלא כבנימין, וראה למעלה (לז, ג), ושלא כפירושו הראשון של רש"י שם, וראה רמב"ן שם. (פ' ויגש תשנ"ה) באשר לבנימין ר' מגילה טו ע"ב. ור' מש"כ למעלה (לז, כט).
		ועוד: לכאורה אפשר להבין את דברי יוסף בדיוק להיפך - בנימין מזה ויתר האחים מזה, כלו' עצם איזכורו של בנימין מראה על יחס שונה אליו. <small>(פ' מקץ תשס"ג)</small>
	@22יד	<b>רש"י ד"ה ויפל על צוארי בנימין אחיו ויבך, על שני מקדשות שעתידין להיות בחלקו של בנימין וסופן ליחרב. ע"כ.</b> ובדומה בד"ה הבא, צא וראה, מה גדולה ייחסו חכמינו ז"ל לאבות האומה, שבשעת התרגשות אישית גדולה ביותר, בפגישת אחים אחרי כ"א שנים של פירוד מוחלט, הם רואים לנגד עיניהם לא את שמחתם הפרטית העכשווית כי אם את ענייני האומה העתידיים. ויש עוד מאמרים לא מעטים מעין זה שרש"י מביא כאן ממס' מגילה (טז ע"ב), אך דומה שזהו הבולט ביותר מן הבחינה הזאת, וקשה לי להבין, מהי מגמתם ז"ל בכעין זה. ועוד קשה לי, זה עתה תיאר הכתוב את יוסף הצדיק כבשר ודם, בעל רגשות אנושיים - "ולא יכל יוסף להתאפק" וגו' (א), וכבר מתארו המדרש, באותו הרגע הדרמתי עצמו, כמי שאין בראשו ובלבו אלא מה שעתיד לקרות לצאצאיו כעבור מאות בשנים, ובדומה לו גם בנימין. <small>(פ' ויגש תשמ"ה)</small>
		וראה מה שכתבתי למעלה (כט, יא) בשם ידידי ר' אברהם וולף זצ"ל. (פ' ויגש תשס"ד) ור' גם מה שכתבתי להלן (מו, כט).
		ומכל מקום, מכיוון שדרשו כאן מה שדרשו, ולכאורה דרשו לשון הרבים שב"צוארי", למה לא דרשו בדומה גם להלן (מו, כט) "ויפל על צואריו ויבך על צואריו עוד"? הרי גם הסיטואציה וגם לשון הכתוב דומים. <small>(פ' ויגש תש"ה)</small>
		וראה "גור אריה" (מובא בהע' 14 בחומש תורת חיים) שב"צאורי" נשמעת היו"ד, משאינו כך ב"צואריו".
		והנה בחומש רב פנינים הוסיף מאן דהוא בסוגריים שהדרשה היא על שום שיש כאן שני הפעלים שאצל יוסף - "ויפל... ויבך" לעומת פועל אחד אצל בנימין - "ובכה". (פ' ויגש תשנ"ד) וכתב משכיל לדוד שמכיון שאף בנימין בכלל האמור בפסוק הבא "וינשק לכל אחיו ויבך עליהם", הרי שבכיה זו שעל בנימין לא באה אלא לדרשה.
	@22טו	<b>רש"י ד"ה וינשק, הוסיף בנשיקה, מנשק והולך וכו'.</b> מסתבר שמבאר כך משום לשו' פיעל ושלא בבניין קל, כמקובל. <small>(פ' ויגש תשמ"ז)</small>
	@22יח	<b>רש"י ד"ה את טוב ארץ מצרים, ...סופם לעשותה כמצולה וכו'.</b> ר' בספר זכרון שסופם להניח את מצרים ריקנית. וכך היא דרשת חז"ל (ברכות ט ע"ב) על הפס': "וינצלו את מצרים" (שמות יב, לו), מלמד שעשאוה כמצולה שאין בה דגים. שבתוך התהום אין מצויים דגים, אלא על שפת הים במקום שיש מזון (ר' רש"י שם בגמרא). <small>(פ' ויגש תשמ"ט)</small>
	@22כ	<b>דעת זקנים מבעלי התוספות ד"ה ועינכם אל תחוס על כליכם, לפי שהיה יודע באביו, שהיה קפדן על כליו וחס עליהם, כמו שאמרו חז"ל "ויותר יעקב לבדו" - שחזר על פכים קטנים, לכך הזהירם על כך.</b> ולפי שהגמ' (חולין צא ע"א) לומדת שם, "מכאן שצדיקים חביב עליהם ממונם יותר מגופם", וכל כך למה? "לפי שאין פושטין ידיהם בגזל", צ"ל שאין כאן עניין של חסכונות לשמה, כלו' הכרה בחסכונות כערך כשלעצמו, שהרי אומר יוסף, כי במקום שיש שפע - מותר שלא להקפיד, וזה קצת קשה לי. <small>(פ' ויגש תשמ"ז)</small>
		אבל קשה לי על דברי ר' יעקב מבעלי התוס' שהרי לכאורה גם אלה הם דברי פרעה שהועברו לאחים באמצעות יוסף, כמו הפס' הקודם, ואם יוסף ידע על הקפדת יעקב, פרעה מניין ידע? <small>(פ' מקץ תשנ"ד)</small>
	@22כב	<b>"וחמש חלפות שמלת".</b> דברי הגמ' (מגילה טז ע"ב), "וכי אפשר, דבר שנצטער אותו צדיק, יכשל בו" וכו', כלו' יוסף יכשל בדבר שאביו נכשל בו כלפיו, ויחזור עליו, מחזקים במידה מסוימת את קושייתי באשר לאבות שחזרו על שגיאות קודמיהם, כמה שכתבתי לעיל (מד, ט).
		ועל כל פנים יש גם כאן רמזים לעתיד הרחוק שנרמזים דווקא בשעת התרגשות אישית - פרטית גדולה, כמה שכתבתי לעיל (פס' יד). וראה "תורה תמימה" (אות ז). <small>(פ' ויגש תש"ן)</small>
		גם קשה לי, למה גם השואל וגם המשיב מתעלמים ממתנת "שלוש מאות כסף", לכאורה סכום עתק שניתן לו לבנימין בלבד ומפלה אותו לטובה לכאורה יותר מחמש חליפות. (פ' ויגש תשנ"א) ור' תורה תמימה על אתר.
		ור' מה שכתבתי למעלה (מג, לד). <small>(פ' ויגש תש"ס)</small>
	@22כג	<b>"...שלח כזאת עשרה חמרים... ועשר אתנת" וגו'.</b> ושאלתי עצמי, למה לא הקפידו בני יעקב על חלוקה נאותה בין בהמות ממין זכר למין נקבה כפי שהקפיד אביהם (לעיל לב, טז)? וחשבתי שאולי יש להבחין לענין זה בין בהמות טעונות משא לכאלה שאינן טעונות. אך משראיתי דברים המובאים בחומש "רב פנינים" בתוך ד"ה הנה בשם מהרש"ל, שהכ"ף של "כזאת" הוא כ'-הדמיון, ואלו המשאות עצמם הובלו בעגלות, נחה דעתי. <small>(פ' ויגש תשנ"ד)</small>
		ואולם לפי זה צריך לומר שכח נשיאתו של חמור שונה מזה של אתון. <small>(פ' ויגש תשנ"ה)</small>
		וראה רמב"ן על אתר: ...והכ"ף כאלו יתרה וכו'. ומכל מקום קשה, מה ראה לשלוח כל כך הרבה, והרי ההנחה היתה שיעקב ובני ביתו ירדו מצרימה מהר ככל האפשר, ולא ישתהו בארץ ישראל. <small>(פ' ויגש תשנ"ז)</small>
		<b>רשב"ם ד"ה עשרה חמרים, לעשרה אחיו. ואעפ"י שבנימין חזר עמהם, לא רצה להטריחו. ע"כ.</b> ודאי כוונתו לומר שמסר יוסף לכל אחד מאחיו, פרט לבנימין, חמור אחד להובילו ליעקב, שבוודאי אין רשב"ם רוצה לומר היפוכו של הכתוב ברישא שלו, ורק כך מובן הסיפא - "שלא להטריחו", כלו' שבנימין לא יוביל גם הוא חמור. <small>(פ' ויגש תשמ"ז)</small>
		<b>רש"י ד"ה מטוב מצרים, מצינו בגמ' ששלח לו יין ישן, שדעת זקנים נוחה הימנו. (מגילה טז ע"ב).</b> ואומרים העולם, נוחה הימנו מפני שיין ישן מוכיח, שגם ישן (זקן) יש בו מן הטוב.
		והנה אין רש"י מוסיף כאן כדבריו שם בגמרא: "זה הדבר הטוב לו מן הכל", וחבל.
		ור' בשפתי חכמים (אות ח) בשם מהרש"ל הגדרה מצוינת למותרות, ומתנה שצריך לשלוח למי שלא חסר לו דבר - דבר שאינו חשוב, ולמה שלח לו? לפי שליעקב היה טוב. <small>(פ' ויגש תש"ן)</small>
		ואולם מלשון "טוב מצרים" לא משמע כן. <small>(פ' ויגש תשנ"ח)</small>
		<b>רש"י ד"ה בר ולחם, כתרגומו. ע"כ.</b> כלו' עיבור [תבואה] ולחם. וקצת קשה שלמעלה (מא, מט; מג, כה) אין רש"י מעיר מאומה למלה "בר". ואולי מצא לנחוץ להעיר דווקא כאן משום כפל הלשון "בר ולחם". <small>(פ' ויגש תשס"א)</small>
		<b>רש"י ד"ה ומזון, ליפתן. ע"כ.</b> ור' "נתינה לגר" על אתר, שבזה רש"י חולק על תרגום אונקלוס שתרגם "מזון" - זודין, שפירושו צדה. <small>(פ' ויגש תש"ן)</small>
	@22כד	<b>רש"י ד"ה אל תרגזו בדרך, ...ד"א, אל תפסיעו פסיעה גסה, ותיכנסו בחמה לעיר. ע"כ.</b> קשה, שהרי אין זו הפעם הראשונה שהאחים עושים דרך זו, ולשם מה אפוא העצות הללו. <small>(פ' ויגש תשס"א)</small>
		שם. ...ולפי פשוטו של מקרא יש לומר, לפי שהיו נכלמים, היה דואג שמא וכו'. קצת קשה לי שהרי ברור שאין זה פשוטו של מקרא, ולמה אינו מפרש כאן כמו שהוא מפרש בס' דברים (כה, סה) "לב רגז" - לב חרד, ושם מביא ג' הוכחות, ועל אלה אפשר להוסיף דברים (ב, כה) וגם תהלים (ד, ה). ונראה שהולך אחר אונקלוס - "תתנצון" - בלא להזכירו. ור' רמב"ן, רשב"ם וגם דעת זקנים מבעלי התוספות שאמר להם יוסף שלא יפחדו מליסטים בדרך. לעומתם פירשו ראב"ע ורד"ק שהזהירם שלא יאשימו האחד את השני על מכירתו. <small>(פ' ויגש תשמ"ט, תש"ן, תשנ"ב, תשנ"ד, תשנ"ה, תשנ"ו, תשנ"ט)</small>
		ואולי אינו רוצה לפרש כאן כלשון פחד משום שהאחים כבר הלכו בדרך זו הלוך ושוב והלוך, כלו' הם נוסעים מנוסים המכירים את הדרך ותנאיו ויודעים, שאין צריך לפחד. (פ' ויגש תש"ס) ור' גור אריה שאם כפשוטו, היה צריך לומר "אל תריבו", ועוד מדוע "בדרך", וכי בעיר כן ירגזו.
	@22כו	<b>"ויגדו לו לאמר עוד יוסף חי".</b> ר' "בעל הטורים" - חסר יו"ד, שלא הגידו לו עד שהתירו החרם שהחרימו בעשרה. ואולם ר' רא"ם למעלה (לז, לג) ד"ה ושתפוהו להקב"ה עמהם שכתב: תנחומא פירש שהיו מקובלים מאבותיהם, שעתידים שירדו על־ידי מכירת אחד מן השבטים במצרים וכיון שכן ודאי לא יגלה הקב"ה זה הסוד, כי אם יגלה הסוד, ישלח אביו לפדותו משם ולא תתקיים גזירת בין הבתרים... וכיון שכל אלו לא נעשו אלא כדי שתתקיים גזירת בין הבתרים, אי־אפשר שיגלה הסוד אלא שילך הוא וכל יוצאי יריכו במצרים ותתקיים הגזירה של "ועבדום וענו אותם" ומכיון שידעו הסכמתו ית' בחרם, אין לך שיתוף גדול מזה, וזה שכתב רש"י: "אבל יצחק היה יודע שהוא חי, אבל אמר היאך אגלה והקב"ה אינו רוצה לגלות לו", ולא אמר והקב"ה מושבע שלא לגלות לו. ומה שאמר: "ולמה לא גילה לו הקב"ה, לפי שהחרימו את כל מי שיגלה ושתפוהו להקב"ה באותו החרם", פירושו לפי שנשתתף הקב"ה באותו החרם שהחרימו את כל מי שיגלה, הרי הוא כמושבע שלא יגלה. והראיה על זה הפירוש, שהרי כשראו שבשליחות יוסף לאביו לרדת למצרים מתקיימת בה גזירת בין הבתרים, גילו הסוד ליעקב אביהם בלתי שיתירו את החרם, והאיך הותר להם לגלות הסוד אם לא מפני שהחרם לא היה אלא מפני הגזירה, וכשנתקיימה הגזירה, בטל החרם מעיקרו. עכ"ל, ומאד נראים דבריו. <small>(פ' וישב תשמ"ט)</small>
		ויש כאן משום מעבר תמוה מדיבור ישיר לשאינו ישיר, וצ"ע. <small>(פ' ויגש תשנ"ד)</small>
	@22כז	<b>רש"י ד"ה ותחי רוח יעקב, שרתה עליו שכינה שפירשה ממנו. ע"כ.</b> ואונקלוס מתרגם "ושרת רוח קדשא על יעקב אבוהון", כלו' לפחות מחציתו הראשונה של פירוש רש"י היא כאונקלוס (ואלו מחציתו השניה משתמעת ממנו). והרי זה אחד המקרים המרובים שרש"י אמנם מפרש כאונקלוס בלי לומר כן, ולא ידעתי, אימתי מציין ואימתי אינו מציין. <small>(פ' ויגש תשמ"ט)</small>
		ומסתבר שמקורם של שניהם הוא בדברי הגמ' (שבת ל ע"ב), "אין השכינה שורה לא... אלא מתוך שמחה". <small>(פ' ויגש תשמ"ז)</small>
		<b>רש"י ד"ה את כל דברי יוסף, סימן מסר להם, במה היה עוסק כשפירש ממנו וכו' (בראשית רבה צד, ג).</b> ור' "דעת זקנים" המבארים את ענין העסוק בפ' עגלה ערופה בשעת פרידת יוסף מיעקב: כשפירש מאביו היה מלוה אותו, כדכתיב: "וישלחהו", שהוא לשון לויה... ואמר לו יוסף: חזור בך! ואמר לו יעקב: בני, גדולה לויה שעליה נתווספה פרשה אחת בתורה, דכתיב: "ידינו לא שפכה". וכי תעלה על דעתך שבית־דין שופכי דמים, אלא לא ראינוהו ופטרנוהו בלא לויה, הא אם ראוהו ולא ליווהו מעלה עליהם כאילו שפכו דמים. והיינו פרשת עגלה ערופה שהיה עסוק בה. (והדברים גם נמצאים כאן בשפתי חכמים (אות מ), ור' גם בעל הטורים למעלה לד, יז). <small>(פ' וישב תשמ"ח)</small>
	@22כח	<b>רש"י ד"ה רב עוד.</b> ד"ה כשלעצמו תמוה שהרי הוא בניגוד לטעמי המקרא ולתחבור הפס'. ובס' "יוסף הלל" מאריך בזה ומבהיר היטב ע"פ נוסחים שונים. מעניין שנדרש לענין טעמי המקרא רק בסוף דבריו, וגם אז אינו מזכיר את התביר המפריד אלא רק את המקף "עוד־יוסף", ואלו תשומת לבי שלי התעוררה דווקא בשל התביר. <small>(פ' ויגש תשמ"ט)</small>
		וראה בחומש תורת חיים שפשוט השמיט את התיבה "עוד" מד"ה. <small>(פ' ויגש תשנ"ב)</small>
		וכן עשה ידידי המנוח ר' יוסף שמואל פוגל ז"ל בחומש רש"ר הירש. (פ' ויגש תשנ"ה) וכן הגיהה רא"ם.
		ודבר תמוה מצאתי עתה בדפו"ר, שם בא: רב לי עוד וכו', בלא ד"ה ובלא פיסוק כלשהו. <small>(פ' ויגש תשס"ב)</small>
@11מו	@22א	<b>"...ויבא בארה שבע, ויזבח זבחים" וגו'.</b> ולא ידעתי, למה המתין בזביחה זו עד בואו באר־שבע. כלום לא היה יכול לעשות זאת בחברון, מקום מושבו (לז, יד)? וכמובן הוא הדין באשר להמשך, וביחוד ללקיחת הנשים והטף בעגלות ולקיחת המקנה והרכוש, והרי כל זה היה לכאורה בחברון, ולא בבאר־שבע. <small>(פ' ויגש תשס"א)</small>
		ושמא יש רמז לתשובה בדברי רשב"ם ע"א כלומר בבאר־שבע כבר הוקם מזבח בעבר (ע"י יצחק), מה שאין כן בחברון. (פ' ויגש תשס"א) ור' רמב"ן על אתר.
		<b>רש"י ד"ה לאלהי אביו יצחק, חייב אדם בכבוד אביו יותר מכבוד זקנו, לפיכך תלה ביצחק ולא באברהם. ע"כ.</b> והוא מבראשית רבה (צד, ה), אמר ר' יוחנן וכו'. ועל דרשה זו מסתמך רמ"א (יו"ד סי' רמ, כד), בניגוד למהר"י קולון (שורש מד). על נושא זה דברתי כשהבנים הכניסו ספר תורה בגני טל, בזאת חנוכה התשנ"א, לע"נ סביהם וסבתותיהם הי"ד, אותם לא הכירו כלל.
		ולא ידעתי טעמו של הגר"א (בס"ק לד) המבחין בין בני בנים לבני בנות, שהללו אינן חייבות בכבוד זקניהן, עד ששמתי לב שלהלן (פס' ז) חסר ענין בני בנות כשכל דרגות הקירבה הישירה האחרות נמנות. ואולי ראה הגר"א בזה רמז לדבריו. <small>(פ' ויגש תשנ"א)</small>
		וראה בביאור הגר"א (שם אות לד) המסתמך על בראשית רבה הנזכר. (פ' ויגש תשנ"ג) ור' תורה תמימה על אתר שלפי הגר"א "בני בנות אינם כבנים" ושם הביא ראיה מכמה גמרות ש"גם בני בנות הרי הם כבנים". והוסיף שקרוב לומר שהגמרא חולקת בזה על המדרש רבה. וכן העלה בשו"ת תורה לשמה סי' רכא, וכתב שלענין פסק הלכה אזלינן בתר תלמודא דידן. וכן פסק הגר"ש קלוגר בשו"ת טוב טעם ודעת מהדו"ק סי' ריג.
		ושאלני חזי שי' ואח"כ עמנואל שי' מן "אתה ואביך חייבים בכבודי" שרש"י מביא בס' ויקרא (יט, ג ד"ה אני ה' וגו'). <small>(פ' ויגש תשנ"ד)</small>
		ולפי פשוטו אפשר לומר שתלה דווקא ביצחק אביו משום שלא הורשה לצאת את הארץ, ולכאורה גם הוא (יעקב) לא רצה לצאתה. וראה "העמק דבר". <small>(פ' ויגש תשנ"ח)</small>
	@22ב	<b>רש"י ד"ה יעקב יעקב, לשון חיבה.</b> וקשה לי שאין רש"י מנסה לפרש את עצם השימוש בשם יעקב במקום ישראל הבא אמנם ברישא של פס' זה, והרי למעלה (לב, כט) נאמר "לא יעקב יאמר עוד שמך כי אם ישראל". (פ' ויגש תשמ"ג) ורמב"ן כתב: קראו יעקב לרמוז כי עתה לא ישור עם אלהים ועם אנשים ויוכל (ע"פ לב, כט), אבל יהיה בבית עבדים עד שיעלנו גם עלה, כי מעתה הגלות תתחיל בו.
		ור' לעניין זה - לאמור למעלה (לב, כט; לה, י) - "העמק דבר" כאן. <small>(פ' ויגש תשנ"ח)</small>
		<b>"במראת הלילה".</b> והרי זה לכאורה דרך נבואה. שונה ופחותה מן הרגיל. למה? <small>(פ' ויגש תשמ"ה)</small>
	@22ד	<b>"...על עיניך".</b> מתרגם אונקלוס: עינך, לשון יחיד. ולא אדע, מדוע. <small>(פ' ויגש תשס"ד)</small>
		<b>רש"י ד"ה ואנכי אעלך, הבטיחו להיות נקבר בארץ.</b> מסתבר שרש"י מבקש להסביר, למה בסיפא יעקב הוא סביל, ואלו ברישא הוא פעיל - "ארד עמך". <small>(פ' ויגש תשמ"ה)</small>
	@22ה	<b>"...ואת נשיהם" וגו'.</b> משום מה אין הכתוב מונה אותן בשמותיהן ולכאורה - משום שאינן מיוצאי ירך יעקב וכך אע"פ שמעולם לא נמנע אדם מלקרוא לכלתו בתי. ולכאורה מכאן קשה על דברי הדרשן האומר שבני יעקב נשאו לנשים את התאומות שנולדו עמהן, כי את אלה הרי היה צריך למנות בשם, ורק אם לא נשואין, אפשר לומר שכולן מתו לפני הירידה למצרים. (פ' ויגש תשנ"ו) ור' נחלת יעקב שאחר שמתו תאומות אלו, נשאו בני יעקב נשים אחרות משאר אומות ולא נמנו בין יורדי מצרים כי לא היו יוצאי ירך יעקב. ור' מש"כ למעלה (לז, לה) ולהלן (מו, כו; מז, ז).
	@22ו	<b>רש"י ד"ה אשר רכשו בארץ כנען, אבל מה שרכש בפדן ארם, נתן הכל לעשו בשביל חלקו במערת המכפלה וכו'.</b> וקשה לי מנין הזלזול הזה בנכסי חו"ל, ואימתי חיסלם? בסוכות ובשכם עדיין היו עמו, ואימתי נפגש בשניה עם עשו אחיו בדרך לא"י, חוץ מבשעת קבורת יצחק (לה, כט). ולכאורה צריך לומר שדבר זה נעשה באותה ההזדמנות, אלא שגם זה קשה, כי הנה יעקב כבר בן מאה ועשרים שנה, ועד אז באמת הפריד במשך כל השנים בין נכסי א"י ונכסי חו"ל? <small>(פ' ויגש תשמ"ה)</small>
		וראה רש"י להלן (נ, ה ד"ה אשר כריתי לי) "ועוד מדרשו" וכו', משמע שאכן נעשתה העסקה בשעת קבורת יצחק. (פ' ויחי תשמ"ז) ור' באר בשדה שם שיעקב הביא לעשו כל מה שהביא מבית לבן, כי לא רצה ליהנות מנכסי חוצה לארץ, שבזה ידע פרעה כמה מאוסה היתה חוץ־לארץ בעיניו, וכמה קשה עליו להיקבר שם.
		ואמנם, יוצא שהאבות שילמו בשביל המערה פעמיים, ויורשי המוכרים אינם שמים לב. <small>(פ' ויגש תשנ"ה)</small>
	@22ז	<b>רש"י ד"ה ובנות בניו, סרח בת אשר ויוכבד בת לוי. ע"כ.</b> וקשה לי שאין רש"י מפרש ביטוי הרבה יותר קשה באותו פס' - "בנותיו", וראה "דעת זקנים מבעלי התוספות" שכתבו: וקשיא דבניו ניחא, אלא בנותיו מאן נינהו, שהרי לא נכנסו מבנותיו למצרים כי אם דינה, שהתאומות מתו? ושמא י"ל דכלותיו קרי בנותיו. אך קשיא לי... ושמא רצה לומר דינה ובת לוי ובנות בנים הכי הן כבנות. וראב"ע כתב שאלו דינה ושפחות קטנות שעלו עמה. ורמב"ן כתב שכשהכתוב מדבר ביחוסי הרבים, יאמר ביחיד לשון רבים. <small>(פ' ויגש תש"מ)</small>
		ולגופו של הכתוב קשה, כיצד זה שכה מעט היו הבנות שנולדו בדור השלישי בבית יעקב. ובאשר לדור השני, ראה רש"י להלן (כו). (פ' ויגש תשנ"ג) ור' מש"כ להלן (פס' כו).
		ועוד קשה. כיצד אפשר להבין כאן שמדובר ביוכבד והרי אין היא מוזכרת בכל ס' בראשית, אלא רק בשמות (ו, כ) ובס' במדבר (כו, נט). (פ' ויגש תשנ"ו) ור' רא"ם שיוכבד בת לוי נולדה בין חומות מצרים בעת כניסתם לשם (ר' רש"י להלן טו) ולא נזכר שמה בין יורדי מצרים, כיון שלא נולדה עד כניסתם למצרים, והיא בכלל השבעים שבאו מצרימה.
		וראה שפתי חכמים (אות פ). <small>(פ' ויגש תשנ"ט)</small>
		<b>"...וכל זרעו".</b> מסתבר שמונח כולל זה אחר איזכור הבנים ובני הבנים מוסב על הריבעים של יעקב - חצרון וחמול, בני בניו של יהודה (יב) וחבר ומלכיאל, בני בניו של אשר (יז), וקצת תמוה שבעל "העמק דבר" דוחק עצמו לפרש תלמידיו, ר' להלן (מח, יט). ואולי הוא עושה כן משום דברי רש"י להלן (נ, יג). <small>(פ' ויגש תשנ"ט)</small>
	@22ח	<b>רש"י ד"ה הבאים מצרימה, על שום השעה קורא להם וכו'.</b> ראה באר יצחק שאף שבאותו זמן שכתב משה את התורה, עברו קרוב למאתיים וחמישים שנה מביאתם מצרימה, בחר הכתוב לשון הווה "הבאים", כדרך המספר שלפעמים מעמיד עצמו בזמן המאורע המסופר. <small>(פ' ויגש תשנ"ח)</small>
	@22י	<b>רש"י ד"ה בן הכנענית, בן דינה שנבעלה לכנעני וכו'.</b> וקשה לי, איזה פירוש הוא זה, והרי לא בן כנעני כתוב כאן, וכיצד אפשר לקרוא לדינה כנענית משום שנבעלה לכנעני, ולא מצינו כזה.
		ועוד, למעלה (מא, מה) מובא בדעת זקנים שיצאה מזה אסנת, והדבר מיוחס שם לרש"י בפ' וישלח, אך לא מצאתי כן.
		<b>שם. ...לא היתה דינה רוצה לצאת עד שנשבע לה שמעון שישאנה.</b> והוא ע"פ בראשית רבה. ודברי הדרשן קשים. (א) והרי הם אח ואחות מאב ואם? (ב) כיוון ששמעון ולוי הרגו את כל אנשי העיר, עם מי ביקשה להישאר? (פ' ויגש תשמ"ד, תשמ"ח, תשנ"ז) ור' גור אריה שרש"י כאן סתם כדעת רבי עקיבא (בסנהדרין נח ע"א) שאין איסור אחות לבן נח (ומה שסתם רש"י למעלה (כ, יב) כשיטת האוסרים אחות מן האם לבן נח, כך דרכו לסתום כפי השיטה שפשוטי המקראות מתיישבים על פיה - רא"ם). ור' גם מש"כ למעלה (לז, לה).
	@22יב	<b>"ויהיו בני פרץ חצרן וחמול".</b> וקשה לי ומה באשר לבניהם של שלה וזרח? <small>(פ' ויגש תשמ"ג)</small>
		והנה בדברי הימים א' (ב, ו) מונה הכתוב חמישה בני זרח, וצריך לומר שאלה נולדו במצרים אבל בני שלה אינו מונה גם שם. <small>(פ' ויגש תשמ"ז)</small>
	@22טו	<b>"...כל נפש בניו ובנותיו שלשים ושלש".</b> כאן איש אינו מעיר לשאלה, מיהן בנותיו של יעקב, ולא כמו למעלה (לז, לה; מו, ז). וראה "דעת זקנים" לפס' ד שאם נפרש "בנותיו" בכלותיו, הרי בפסוקנו אי־אפשר לפרש כן, מכיוון שהנשים לא נמנו במספר האמור "מלבד נשי בני יעקב" (כו), וכאן הרי הן כלולות במספר ל"ג. <small>(פ' ויגש תשנ"ט)</small>
	@22כו	<b>"...יוצאי ירך יעקב מלבד נשי בני יעקב, כל נפש ששים ושש".</b> "מלבד" פירושו שהשתים שאכן ירדו למצרים, אינן כלולות במספר ס"ו. והנה גם כאן קשה על דברי המדרש שרש"י הביא למעלה (לז, לה), שהרי לדברי ר' יהודה כל נשי בני יעקב מתו (ר' רש"י לפסוקנו) וממילא אינן נמנות, ולדברי ר' נחמיה, אין מקום למנותן שהרי אינן "יוצאי ירך יעקב", ושוב לא שייך לומר "מלבד".
		ולענ"ד בשורשן של הקושיות שהעלנו (לפסוקים לז, לה; מו, ז; שם, טו ופסוקנו), עומדת השאלה הגדולה באשר ליחס התמוה שבין בנים ובנות בבית יעקב. בדור הראשון - בת אחת לעומת שנים עשר בנים, ובדור השני - שתי בנות (שרח - מז, יז. ויוכבד - שמות ב, א) לעומת חמישים ושלושה. ויחס זה נשאר תמוה גם אם נקבל את דעת ר' יהודה שתאומות נולדו עם השבטים לפחות בדור השלישי.
		ונ"ל שהעיקר הוא שאמנם היו והיו בנות בכל הדורות כנגד הבנים, אלא שאין הכתוב מונה אותן אלא אם כן הן מתיחסות במשהו מיוחד - דינה, יוכבד, סרח (ר' מדרשים בנדון) ור' לשון בעל "העמק דבר" למעלה (ז): "והפלא לומר שבני יעקב לא הולידו כולם רק זכרים ולא נקבות" וכו', ועוד קודם לכן (לז, לה) העיר: "ליעקב היו עוד בנות מנשיו... אלא שלא נזכרו בשמן משום שלא היה בהן ענין נוגע לאומה הישראלית" וכו'. ובזה נופלות כל הקושיות. <small>(פ' ויגש תשנ"ט)</small>
		ור' מה שכתבתי למעלה (לז, לה; מ, ז; שם, טו). <small>(זאת ועוד אמרתי במסיבת בת־המצוה של דבורה שתי', מוצ"ש פ' ויגש תשנ"ט)</small>
		<b>רש"י ד"ה כל הנפש הבאה ליעקב, ...ואין הבאה זו לשון עבר אלא לשון הווה כמו</b> (אסתר ב, יד) <b>בערב היא באה וכו'.</b> ולרגל עקרונו של רש"י שאין הווה (למעלה כט, ג), הרי זה תמוה. <small>(פ' ויגש תשס"ב)</small>
		<b>שם. ...ולדברי האומר תאומות נולדו עם השבטים, צריכים אנו לומר שמתו לפני ירידתן למצרים, שהרי לא נמנו כאן. ע"כ.</b> לכאורה עצם התירוץ־ההנחה קשה - כי למה ימותו דווקא כל הנשים הללו? <small>(פ' ויגש תשנ"ג)</small>
		ור' מה שכתבתי למעלה (פס' ז). ועוד קשה, למה לא יאמר הכתוב כאן: מלבד נשי בני יעקב ובנות בניו, שהרי לגביהן קיימת אותה השאלה. ואף יש לתמוה - עם כל בן נולדה תאומה, ומה נולד עם דינה? <small>(פ' ויגש תשנ"ח)</small>
		<b>"כל נפש ששים ושש".</b> דומה שחשבון שבעים נפש שירדו הוא כך: יעקב, בני לאה ובניהם ודינה בכלל - 33 (טו), בני זלפה - 16 (יח), בני רחל - 14 (כב), בני בלהה - 7 (כה), הרי זה סך 70 נפש. ונקט כאן הכתוב מספר ממועט "ששים ושש", להבדיל בין הבאים ביחד באותה השעה ובין אלה שכבר ישבו במצרים - יוסף ושני בניו. וכיון שהכתוב מונה את יוצאי ירך יעקב, יצא יעקב מן המנין (ר' רשב"ם על אתר ודעת זקנים לפס' כז). ורש"י (לפס' טו) נקט שאין יעקב מנוי בין השבעים כלל, אלא זו יוכבד שנולדה בין החומות בכניסתן לעיר. <small>(פ' ויגש תשנ"ז)</small>
	@22כח	<b>רש"י ד"ה לפניו.</b> בעוד שהפירוש הראשון מבאר "לפניו", בא השני לבאר משמעו של "להורת", וזה לכאורה קשה. <small>(פ' ויחי תשס"ג)</small>
	@22כט	<b>רש"י ד"ה ויאסר יוסף מרכבתו, הוא עצמו אסר וכו'.</b> לכאורה היה מקום להוסיף לנמק גם כאן - כי האהבה מקלקלת השורה, כמו שרש"י אומר במקום אחר. (רש"י במדבר כב, כא), כי השנאה מקלקלת את השורה. (פ' ויגש תשנ"ד) וזו לשון המדרש (בראשית רבה נה, יא): אמר רבי שמעון בן יוחאי: אהבה מקלקלת את השורה ושנאה מקלקלת את השורה. אהבה מקלקלת את השורה, דכתיב (בראשית כב, ג): "וישכם אברהם בבוקר ויחבש את חמורו" - ולא היו לו כמה עבדים? אלא אהבה מקלקלת את השורה. ושנאה מקלקלת את השורה, שנאמר (במדבר כב, כא): "ויקם בלעם בבוקר ויחבש את אתונו" - ולא היו לו כמה עבדים? אלא שנאה מקלקלת את השורה. אהבה מקלקלת את השורה, שנאמר (בראשית מו, כט): "ויאסר יוסף מרכבתו ויעל לקראת ישראל אביו" - וכי לא היו ליוסף כמה עבדים? אלא אהבה מקלקלת את השורה. אמר רבי שמעון בן יוחאי: תבוא חבישה ותעמוד על חבישה... תבוא אסירה שאסר יוסף לכבוד אביו ותעמוד על אסירה של פרעה שהיה הולך לרדוף את ישראל. והוסיפה נחמה ליבוביץ בעיונים לספר שמות עמ' 187: מה משמעות הדברים? האם ידע אברהם שעליו להתגבר על בלעם העתיד לקום לאויב על ישראל? וכי ידע יוסף בכבדו את אביו שעליו לנצח את פרעה הרשע? לא זו כוונת חז"ל. אלא שמעשה המצוה שנעשה אי פעם - אינו הולך לאיבוד. וכוח האהבה עתיד לנצח את כוחות השנאה. והוסיפה שם כי בכל ארבעת המקומות רש"י לקח מדברי חז"ל רק את הדרוש לפירוש הפסוק.
		<b>"ויפל על צואריו ויבך על צואריו עוד".</b> מכאן ראיה שלמעלה (מה, יד) אין דורשים הדרשה על שני המקדשות שעתידין להיות בחלקו של בנימין על שום לשון הרבים, אלא כמבואר שם בשפתי חכמים (אות ב). <small>(פ' ויחי תשנ"א)</small>
		ושם בשפתי חכמים שבחומש "המאור" (אות ג) כתוב: כלו' לא מלשון הרבים אלא מלשון צואר דורש הדרשן, שהרי ביחס לבכי האחים נאמר (מה, טו) "ויבך עליהם". אבל עדיין קשה שהרי גם כאן בא לשון צואר! <small>(פ' ויגש תשנ"ג)</small>
		<b>ועוד</b> קשה, למה אינו דורש גם כאן לשון הרבים כמו שם, אלא אם כן נאמר ששם לא לשון הרבים הוא הבסיס לדרשה. <small>(פ' ויגש תשנ"ג)</small>
		ור' מה שכתבתי שם. <small>(פ' ויגש תשנ"ו)</small>
		ולמתפללים כראוי צריך להיות קשה, כיצד זה הפריע יוסף את אביו בשעת אמירת קריאת שמע (ועכ"פ, ר' העמק דבר על אתר) ולמה לא המתין יוסף עד שיסיים יעקב? <small>(פ' ויגש תשנ"ח)</small>
		<b>רש"י ד"ה ויבך על צואריו עוד, ...אבל יעקב לא נפל על צוארי יוסף ולא נשקו. ואמרו רבותינו שהיה קורא את שמע. ע"כ.</b> מכיוון שדרשה זו קשה לי, חיפשתי מקורה וראיתי שרבים חיפשו לפני ולא מצאו אלא מימי הגאונים (תשובת הגאונים סי' מה תשובה לח בשם מר רב יהודאי גאון ז"ל). לענ"ד, הן אם מדובר בקריאת שמע של שחרית הן בזו של ערבית, קשה להניח שנפגשו דוקא עם הנץ החמה או עם צה"כ שאינם זמנים מתאימים לתנועת שיירה. וכלום יצא יעקב אבינו ע"ה למצרים עם שעון־עצר ביד, ובדיוק כשהגיעה שיירת יוסף (השוה המדרשים המובאים בתורה שלמה סי' קעג וקעה) הגיע זמן קריאת שמע? ואפילו אם יעקב אבינו ע"ה דייק ביותר ואף האריך בה מאד, כיצד זה שלא החזיר ליוסף שום סימן חיבה אחר סיום קריאת שמע? והרי יוסף בכה "עוד" - "לשון הרבות בכיה", כדברי רש"י. וזה שיוסף לא אמר קריאת שמע באותה השעה הוא פשוט, שהרי עסק במצוה (כיבוד אב ואם), וממילא פטור.
		ובמקצת דומה דרשה זו למאמרי חז"ל על התבטאות האבות בשעת התרגשות אישית־פרטית דווקא, השוה למשל לעיל מה, יד. וזכורני שלידידי ר' אברהם וולף ז"ל היתה בנדון שיטה - חז"ל מבקשים להראות גדולת האבות.
		ושמא כאן כוונת הדרשן ללמדנו להעמיד דיוק בקיום מצוות מעל התרחשות משפחתית? (פ' ויגש תשמ"ה, תשמ"ח, תשנ"ח, תשנ"ט) ור' מש"כ למעלה (כט, יא; מה, יד) ור' גור אריה שכאשר בא יעקב וראה את יוסף בנו מלך, מיד הכיר גודל השגחתו יתברך, המשלם שכר טוב ליראיו, ובאה בלבו אהבתו ויראתו של הקב"ה, עד שייחד מלכות שמים בקריאת שמע.
		ואמר לי ר' יהודה גרינשפן שי' בשם החתם סופר, כי עד בואו לגבול מצרים היה יעקב פטור מן המצוות, שהרי עסק במצות ה' לרדת למצרים, אך משעבר את הגבול, מסתיים לו קיום מצוה זו וממילא נתחייב במצות קריאת שמע. <small>(פ' ויחי תשס"א)</small>
		בשבת חזנות לכבודה של "אגודת אפרת" האריך הרב ישראל מאיר לאו שליט"א לדבר על השאלה, האם בסופו של דבר נודעה ליעקב האמת בדבר מכירת יוסף או לאו. לדבריו - לא נודעה לו, והוא על שום שבסך הכל נפגש יוסף עם יעקב רק פעמיים, פעם עם הגיעו מצרימה (מו, כט) ופעם כאשר חלה (מח, ג) וזאת מפני חשש יוסף מפגישה עם אביו בארבע עיניים כדי לא להיאלץ לספר לו את האמת, והסתמך על פסיקתא רבתי (ג, מה) המדבר על ניתוק שני של י"ז שנה. והנה התעלם מפגישתם כאשר ביקש יעקב מיוסף לקברו בא"י (מז, כט). <small>(פ' ויגש תשס"ד)</small>
		<b>"ויעל לקראת ישראל אביו גשנה... אעלה ואגידה לפרעה".</b> שתי עליות יש כאן. הראשונה - משום שהיא בכיוון ארץ ישראל, שהיא גבוהה מכל הארצות, והשניה - מסתבר משום שבית פרעה, ארמונו של מלך מצרים, במקום מוגבה מאחרים נבנה, כמקובל לגבי ארמנות מלכים. <small>(פ' מקץ תשמ"ו)</small>
	@22לא	<b>"ואל בית אביו".</b> לא ידעתי למה צריך להודיע על כוונתו ללכת לבית פרעה גם לנשים ולילדים. וצ"ע. <small>(פ' ויגש תשמ"ט)</small>
		ואולי זה כדי למנוע מהם לסתור דבריו בשיחה לפי תומה. <small>(פ' ויגש תשנ"ח)</small>
		<b>רש"י ד"ה ואמרה אליו אחי וגו'. ועוד אומר לו, והאנשים רועי צאן וגו'. ע"כ.</b> לפי פשוטו של מקרא הרי שפס' לב עדות הכתוב הוא, מאמר מוסגר, ומשום כך קשה, מה היה צריך יוסף לנמק לאחיו, למה יאמרו לו לפרעה שרועי צאן הם, והרי לא היו חשודים על אמירת שקר, וממילא היו משיבים לו כן, כי זוהי האמת, וכפי שמעיד פס' לב. <small>(פ' מקץ תש"ן)</small>
		על כן בא רש"י להדגיש שפס' לב הוא חלק מאנומון המתוכנן של יוסף. ברם, כך גם משתמע מן הרישא של פס' לג "והיה כי יקרא לכם פרע" וגו', ואם כן אפוא מה צריך את הערתו של רש"י. וצ"ע. (פ' מקץ תשנ"ה) ור' גור אריה שבא רש"י לפרש כפל הלשון "ואגידה לפרעה" "ואמרה אליו", שיש כאן שני עניינים והם מפורשים בפסוקים הבאים - בואם, והיותם רועי צאן, וחילקם יוסף לשני דיבורים, כי אין מן הנימוס לבא אל המלך ולבקש מיד שיתן להם ארץ מסוימת.
	@22לד	<b>"ואמרתם אנשי מקנה היו עבדיך מנעורינו" וגו'.</b> ולא ידעתי, לשם מה צריך היה להכין את אחיו לומר כך, כאלו שאלמלא הכינם, היו אומרים דבר אחר, והרי אנשי אמת היו - "תתן אמת ליעקב". כלום לא בטח בהם בענין זה?
		ואפילו ידעו "כי תועבת מצרים כל רעה צאן" לא יאמרו שקר. <small>(פ' ויגש תשס"ד)</small>
		<b>רש"י ד"ה בעבור תשבו בארץ גשן, והיא צריכה לכם שהיא וכו'.</b> ולכאורה היה צריך לומר ואתם צריכים לה, שהרי לא הארץ צריכה. <small>(פ' ויגש תשנ"ד)</small>
		ולכאורה קשה שהרי כבר ישבו שם, ר' פס' כח. (פ' ויגש תשנ"ח) ור' דעת מקרא שבתחילה רק חנו שם ומשנטלו רשות התיישבו.
@11מז	@22ב	<b>"ומקצה אחיו לקח...".</b> למעלה (מו, לג) אמר יוסף "והיה כי יקרא לכם" וגו', והנה פרעה לא קרא, ואעפ"כ הוא מציג לו חמישה מאחיו (פסוקנו) וגם את יעקב (פס' ז). ואולי זה כדי להראות את גודלו בממלכת מצרים - אין הוא צריך לבקש ראיון לאחיו ולאביו, והוא מציגם לו כרצונו. וזה שאמר "והיה כי יקרא לכם" (מו, לג) - אולי מסימני ענוותנותו של יוסף הוא. (פ' ויגש תש"ן) ור' העמק דבר על אתר.
		<b>רש"י ד"ה ומקצה אחיו.</b> ראה מה שכתבתי להלן (דברים לג, יח). <small>(פ' ברכה תש"ן)</small>
	@22ג	<b>"...רעה צאן עבדיך".</b> לשון היחיד תמוה, שהרי היינו מצפים ללשון רבים - לחמשת האחים המוצגים. ולא ראיתי עדיין מי שיעיר על כך. <small>(פ' ויגש תשמ"ט)</small>
		כך שאלני גם חיים בן מיכאל שי', ולא ידעתי תשובה וגם לא מצאתי עדיין הערה בנדון. (פ' שמות תשס"ג) ור' דעת מקרא שכל אחד אמר רועה צאן אנוכי.
	@22ד	<b>"...לגור בארץ באנו".</b> ואולם בסוף הפרשה (מז, כז) נאמר "וישב ישראל בארץ מצרים" וראה "כלי יקר" שם שכתב: כל פסוק זה באשמת בני ישראל הוא מדבר כי הקב"ה גזר עליהם כי גר יהיה זרעך, והמה בקשו להיות תושבים במקום שנגזר עליהם גרות... הפסוק מאשימם על ישיבה זו שבקשו אחוזה בארץ לא להם, ולא כך אמרו אל פרעה "לגור בארץ באנו", מלמד שמתחילה לא ירדו להשתקע שמה אלא לגור כמדייר בי דיירא ועכשיו חזרו מדבריהם, וכל כך נשתקעו שמה עד שלא רצו לצאת ממצרים, עד שהוצרך הקב"ה להוציאם משם ביד חזקה, ואותן שלא רצו לצאת מתו בשלושת ימי אפילה. אבל בתורה שלמה על אתר (אות עב) הביא מדרש תדשא (יז) וז"ל: הארץ היתה אוחזת בהם ותופסת אותם ואלו היו מבקשין לצאת מתוכה קודם לכן לא היו יכולין עד שבא הקץ שהם חייבים, לפיכך כתיב "ויאחזו בה" כאדם שבעל כרחו אחוז בה. ובזה סרה האשמה מעל בני ישראל. (פ' ויגש תשנ"ג) ור' דברי "שם משמואל" בדרשה (שנת תרע"ה ד"ה וישב ישראל) שהביא דברי ה"כלי יקר" וכתב: ואני אומר שריה ליה מריה שהעמיס גנות בקדושי עליון אלו... . ור' שם מה שהקשה עליו. ור' "שמעתין" גליון 144 עמ' 42 מאמרו של הרב איתן שנדורפי שי' - מדוע לא שבו יעקב ובניו לארץ כנען אחרי הרעב? ור' מש"כ להלן (יח).
	@22ז	<b>רש"י ד"ה ויברך יעקב, היא שאילת שלו', כדרך כל הנראים לפני המלכים לפרקים. ע"כ.</b> רש"י מתאמץ להדגיש שמדובר כאן רק בשאילת שלו', כלו' ענין שבנימוסין בלבד, ור' גם להלן (י). ואם כן, מה מחדש הכתוב בספרו זאת? כלום יעלה על הדעת שיכנס אל מלך אדיר בלא "שאילת שלו'"? וכלום צריך ללמדנו שמותר וצריך לעשות כן? (פ' ויגש תשמ"ד) ורמב"ן על אתר חולק.
	@22ח	<b>"ימי שני חייך... ימי שני מגורי... ימי שני חיי... ימי שני חיי אבתי".</b> ברי שיש משמעות לגיוון שבדברי יעקב, ויפה פירשו רש"ר הירש: המונה שנים, אינו מחשב ימים. רק אנשים נבחרים יחשבו כל יום ויראו בו תפקיד מיוחד. האדם האמתי אינו חי שנים, אלא ימים... - וכך אומר גם פרעה: כמה ימים חיית בשני חייך? ובהציגו כך את שאלתו, הוא מגלה את הרושם העמוק שעשתה עליו דמותו של יעקב. בתשובתו מבדיל יעקב בין חיים לבין מגורים: שאלתני על ימי שני חיי? לא חייתי הרבה, אך גרתי עלי אדמות מאה ושלושים שנה. ימי השנים שאוכל לקרוא להם חיי (בהם מילאתי את תפקידי במלואו) - היו רק מעטים, ודוקא הם היו רעים, מלאי מרירות ודאגה. הוטל עלי התפקיד לקיים בצרה את חובת הצרה. אין להשוות את תוכן חיי עם תוכן חיי אבותי: הם "חיו" יותר, כל ימי מגוריהם היו "חיים", והם זכו למלא את תפקיד חייהם בתנאים של אושר. אין זו תלונה על מיעוט שנותיו, אלא ענוה בהשקיפו אחורה על ערכם המוסרי של החיים שעברו עליו. <small>(פ' ויגש תש"ן)</small>
		והשוה להלן (מז, כח). <small>(פ' ויחי תשס"ז)</small>
	@22י	<b>רש"י ד"ה ויברך יעקב, כדרך כל הנפטרים מלפני שרים וכו'.</b> כלו' ברכה כמשמעה, שלא כביאורו למעלה (פס' ז) (פ' ויגש תשמ"ב) ור' גור אריה שלא בירכו שבכל פעם שיצא אל היאור יעלה היאור לקראתו, כי ודאי לא ייעשה נס מפורסם לעובד עבודה זרה, אלא הכוונה שעליית היאור כדרכו דבר יום ביומו תהיה בעת ביאת פרעה אל היאור. נמצא שלא בירך את הרשע, רק תלה בו ברכת הארץ הנתונה מכבר.
		וראה מש"כ להלן (יט, לרש"י ד"ה ותן זרע). <small>(פ' ויגש תשס"ב)</small>
	@22יב	<b>רש"י ד"ה לפי הטף, לפי הצריך לכל בני ביתם. ע"כ.</b> וראה שפתי חכמים (אות ל) ביאור המרחיב את דברי רש"י, והוא נחמד. אך הנה למעלה (מה, יט) "לטפכם ולנשיכם" אין רש"י מעיר מאומה ולהלן (כד) ד"ה לטפכם מפרש רש"י - בנים קטנים. (פ' ויגש תשנ"ג) ור' מלכה של תורה להלן (כד) שדווקא שם פירש רש"י מהו "טף" מפני שהכוונה לקטנים דווקא, שלא כפירושו לפסוקנו, שהכוונה לכל בני הבית. ור' דברי דוד שכאן אין רש"י מפרש - בנים קטנים, כיון שלשון הכתוב הוא "לפי הטף" ולא "והטף".
	@22יג	<b>רש"י ד"ה ולחם אין בכל הארץ, חוזר לענין הראשון, לתחלת שני הרעב. ע"כ.</b> ותמוה שאין רש"י אומר כרגיל - אין מוקדם ומאוחר בתורה. <small>(פ' ויגש תשנ"ח)</small>
	@22טו	<b>"ויתם הכסף מארץ מצרים ומארץ כנען" וגו'.</b> באשר לגמול אנשי ארץ כנען אחר שתם כספם, ראה רד"ק, ור' גם רמב"ן. <small>(פ' ויגש התשמ"ז, תשנ"ב)</small>
	@22יח	<b>רש"י ד"ה בשנה השנית, לשני הרעב. ע"כ.</b> ור' רמב"ן החולק עליו ומנמק היטב. ועם כל זה לא הבינותי כראוי, מדוע זה לא חזרו יעקב ובניו לא"י עם תום שנות הרעב, שהרי כשם שיעקב ראה שיש שבר במצרים, כך גם ראה־שמע שבא"י חזרו שנים כתיקונן. <small>(פ' מקץ תשנ"ז)</small>
		כלום פסק הרעב רק במצרים, אך לא בא"י? אך אם כך היה, אימתי פסק הרעב בא"י? (פ' ויגש תשמ"ז) ר' רש"י להלן (מז, כט; שמות א, י; שמות יג, יט) שהיו המצרים מונעים את ישראל מלצאת מארצם. ורמב"ן (מו, א-ב) ורבנו בחיי (מז, כז) כתבו שמנועים היו מלצאת מפני הגזירה האלקית שנגזרה בברית בין הבתרים. ור' מש"כ למעלה (ד).
	@22יט	<b>רש"י ד"ה ותן זרע, ...מכיון שבא יעקב למצרים, באה ברכה לרגליו וכו'.</b> הרי למעלה (י ד"ה ויברך יעקב) תולה רש"י (תנחומא נשא כו) את סיום הרעב בברכת יעקב, ולא בבואו, ואף כי אין הבדל גדול בין שתי סיבות אלה מבחינת הזמן, הבדל יש. <small>(פ' ויגש תשס"ב)</small>
	@22כא	<b>רש"י ד"ה ואת העם העביר, ...אלא להודיעך שבחו של יוסף שנתכוון להסיר חרפה מעל אחיו, שלא יהיו קורין אותם גולים. ע"כ.</b> זה מזמן התקשיתי בהבנת דברים אלה. כלום ראוי להכביד עול על אוכלוסיה שלמה ולגרום סבל קשה כדי למנוע מיחידי סגולה (ואפילו מבניהם הרבים) נחיתות פסיכולוגית, ואף רשמתי זאת בשעתו. רק עתה ראיתי שאלה הם דברי גמרא (חולין ס ע"ב). ואכן צ"ע. <small>(פ' וישב תשנ"ב)</small>
		אלא שלא שמתי לב לרישא של דברי רש"י, כלו' שיוסף עשה כן לזכרון - לצרכי מדיניות פנים מצרית, להבטיח את הקרקע לפרעה. פירוש שהמעשה משמש שתי מטרות. (פ' ויגש תשנ"ו) ור' מש"כ למעלה (מא, כח).
		ולשון הכתוב "ואת העם העביר אתו" קשה, ולא ראיתי מעיר. ומענין שגם אונקלוס וגם יונתן בן עוזיאל מתרגמים גם את התיבה "אתו" המיותרת לכאורה. (פ' ויגש תשנ"ט) ור' דעת מקרא שלשון "אתו" בא להטעמה יתרה.
	@22כב	<b>רש"י ד"ה הכהנים, ...חוץ מאותן שהם לשון גדולה, כמו כהן מדין</b> (שמות ב, טז) <b>וכו'.</b> ולא ידעתי מנין לו לרש"י ששם אין זה לשון משרת לאלוהות אלא לשון גדולה. (פ' ויגש תשנ"ד) ור' רא"ם שם שקשה לומר שהכתוב יכנה את יתרו "כומר" אחר ששב ופרש מעבודה זרה.
	@22כד	<b>רש"י ד"ה טפכם, בנים קטנים. ע"כ.</b> וקצת קשה, למה צריך לבאר כאן, והרי זו מלה שכבר הופיעה קודם. ועוד, למעלה (יב) הביאור - לפי הצריך לכל בני ביתם. ור' מה שכתבתי שם. <small>(פ' מקץ תשמ"ט)</small>
	@22כז	<b>"וישב ישראל בארץ מצרים...".</b> אע"פ שלמעלה (פס' ד) אמרו: "לגור בארץ באנו". ור' מה שכתבתי שם. <small>(פ' ויגש תשנ"ו)</small>
		<b>רש"י ד"ה ויאחזו בה, לשון אחוזה. ע"כ.</b> ולא ידעתי, מה רש"י מוסיף לביאור הכתוב ומה גם למעלה (פס' יא) אינו מפרש את התיבה "אחזה" כלל ועיקר. <small>(פ' ויגש תשנ"ג)</small>
		מכיוון שלשון אחוזה לכאורה לא שייך כאן, בדקתי־מצאתי. (א) בדפו"ר ליתא. (ב) "לפשוטו של רש"י" גורס: לשון אחיזה, ולפי זה הכל אתי שפיר. כוונת המוסיף על רש"י היתה לומר שאין מדובר כאן באחיזה ביד אבל מדובר בהיאחזות - אחוזה, וכמו למעלה (פס' יא) "ויתן להם אחזה בארץ מצרים". (פ' ויגש תשנ"ו) וראה תרגום יונתן בן עוזיאל שתרגם: "ואחסינו בה אחסנת חקלין וכרמין" וכן כתב ראב"ע: "שקנו שם אחוזה". וכבר הבאנו למעלה (ד) דברי מדרש תדשא וזו לשונו: "הארץ היתה אוחזת בהם ותופסת אותם ואלו היו מבקשין לצאת מתוכה קודם לכן לא היו יכולין עד שבא הקץ שהם חייבים, לפיכך כתיב "ויאחזו בה" כאדם שבעל כרחו אחוז בה".
	@22כח	<b>רש"י ד"ה ויחי יעקב, ...לפי שכיוון שנפטר יעקב אבינו, נסתמו עיניהם ולבם של ישראל מצרת השיעבוד שהתחילו לשעבדם. ע"כ.</b> לפי פשוטם של הכתובים להלן (שמות א, ח-ט) לא החלה הגלות־השעבוד אלא אחרי מות יוסף, ודברי שפתי חכמים (אות ב) אינם נראים כלל. <small>(פ' ויחי תש"ן)</small>
		ואכן כך שאלו גם הילדים בשבת פ' ויגש כשלמדנו. וצריך לומר שהיחס אל בני־ישראל הפך כבר עם מות יעקב במידה מורגשת. (פ' ויגש תשנ"א) וכן בחזקוני על אתר.
		וכמה שכתבתי להלן (שמות י, טז) בדבר תחילת השיעבוד. <small>(פ' וארא תשס"ב)</small>
		<b>רמב"ן ד"ה ויחי יעקב וגו'. כבר הזכרתי</b> (מג, יד) <b>כי רדת יעקב למצרים ירמוז בגלות השלישית, שהוא גלותינו היום ביד החיה הרביעית היא רומי וכו'.</b> גם כאן לומד רמב"ן מאורעות הבנים ממעשה האבות, לפי הכלל שהביא למעלה (יב, ו) - "מעשה אבות סימן לבנים". מאורעות ירידת מצרים שעברו על יעקב ובניו רמז הם לגלות שלנו ביד רומי ואדום. כי מה אירע ליעקב: (א) בניו עצמם גרמו את ירידתם לשם על־ידי מכירת יוסף אחיהם. (ב) יעקב ירד לשם בגלל הרעב. (ג) הוא חשב שינצל אצל בנו בבית אוהבו, כי פרעה אהב את יוסף והיה לו כבן (למעלה מה, ח), והיה בדעתם לעלות משם כשיכלה הרעב מארץ כנען (למעלה ד), אך למעשה נשארו בגלות זמן ארוך. (ד) יעקב מת שם ועצמותיו עלו. (ה) זקני פרעה ושריו העלוהו. (ו) עשו לו אבל כבד.
		וכל זה עובר גם עלינו בגלות רומי ואדום: (א) אחינו גרמו את בואנו לידם, כי כרתו ברית עם הרומים (הכוונה לברית שכרת עמהם יהודה המכבי, ולחידושה על־ידי יונתן - זכרון יצחק). (ב) אנשי ירושלם נלכדו בגלל הרעב. (ג) גלותנו ארוכה ואין קיצה ידוע, שלא כשאר גלויות. (ד) דומים אנו בגלותנו למתים שיבשו עצמותיהם ואבדה תקוותם. (ה) יעלו אותנו מכל העמים מנחה לה'. (ו) יהיה להם אבל כבד כשיראו את כבודנו - ואנחנו נראה בנקמת ה' אשר יקים אותנו מגלותנו ולא נלך עוד בגלות לעולם.
		יצוין שבחומש "רב פנינים" אין קטע זה ברמב"ן מצוי. (פ' ויחי תשנ"ה, תשנ"ו, תשנ"ט) וראב"ע כתב בס' דניאל (ז, יד) שהחיה הרביעית היא מלכות ישמעאל ולא אדום.
		<b>"ימי יעקב שני חייו".</b> אם אמנם צרוף מלים זה שוה ל"ימי שני חייך" שלמעלה (ח-ט), יהיה קצת קשה על ההבחנה היפה של רש"ר הירש שם בין זה ולבין "ימי שני מגורי" ואולי אפשר להבחין בין שם וכאן בשל השם יעקב המופיע כאן. <small>(פ' ויחי תשמ"ט)</small>
		ואולי אין להבחנתו של רש"ר הירש מקום אלא כאשר שני הנוסחים באים זה ליד זה. (פ' ויחי תשנ"ט) ור' דברי רש"ר הירש על אתר.
	@22כט	<b>"ויקרבו ימי ישראל למות".</b> ומנין ידע? והרי מחלה באה עליו רק מאוחר יותר (מח, א). (פ' ויחי תשס"ד) ור' רמב"ן שידע מהרגשת אפסות כוחותיו ור' אור החיים הק' על אתר.
		<b>רש"י ד"ה חסד ואמת, ...הוא חסד של אמת שאינו מצפה וכו'.</b> ולא ידעתי, למה רש"י הפשטן הופך ו' ל"של" ומביא מדרש (בראשית רבה צו, ה). <small>(פ' ויחי תשנ"א)</small>
		ומדוע אינו מנסה לבאר לפי פשוטו של מקרא, כמו ראב"ע ורד"ק. כי אמנם יעקב ביקש שני דברים נפרדים המחוברים בו"ו החיבור, הוא ביקש חסד, לכאורה עצם מעשה הקבורה בארץ הקשור לטורח גדול, וגם ביקש אמת, כלו' לא רק הבטחה לעשות מבוקשו כי אם גם ביצועו. <small>(פ' ויחי תשס"ג)</small>
		<b>רש"י ד"ה אל נא תקברני במצרים, סופה להיות עפרה כנים. ע"כ.</b> והוסיף מי שהוסיף "ומרחשין תחת גופי". ולכאורה פשוט הרבה יותר להבין ע"פ הכתוב "ואל עפר תשוב" (ג, יט) שאין יעקב רוצה ליהפך לכנים.
		ומעניין שרש"י מביא כאן שלושה מדרשים, וב"תורה שלמה" מביא עשרה, ומהם יפים ביותר המדרשים בשבחה של א"י. <small>(פ' ויחי תשנ"א, תשנ"ז, תשנ"ט)</small>
	@22ל	<b>רש"י ד"ה ושכבתי עם אבתי, ו"ו זו מחוברת למעלה לתחלת המקרא וכו'.</b> כלו' אין זו ו"ו הניגוד - "אל נא תקברני במצרים", אבל "ושכבתי" וגו', שהרי רש"י מסביר שלשון "ושכבתי" הוא לשון גויעה, משום הסדר הכרונולוגי של הדברים, תחילה מיתה ורק אחר כך קבורה. <small>(פ' ויחי תשמ"ח)</small>
		<b>"ונשאתני ממצרים וקברתני בקבורתם (של האבות)"</b> - לכאורה ברור שהכוונה למערת המכפלה, ואעפ"כ חוזר יעקב באריכות רבה על מקום הקבורה הרצוי לו להלן (מט, כט-לב), כאשר הוא מצוה על הבנים כולם, ולמרבה הפלא חוזר הכתוב עוד פעם באריכות "ויקברו אתו" (נ, יג), והחזרה והאריכות טעונות הסבר. <small>(פ' ויחי תשמ"ז)</small>
		ואולי זה קושאן שנחוץ ביותר, גם עתה, וגם לטענות מפנים. <small>(פ' ויחי תשנ"ה)</small>
	@22לא	<b>"וישבע לו".</b> בשעה שלמדתי עם אתי ועדו (ועמיחי קריגר) שי', שאלתי עצמי, למה לא עשה יוסף כדרישת אביו ונשבע מיד אחר שימת ידו תחת ירך יעקב, כדברי רש"י שם (כט, ד"ה שים נא ידך), אבל המתין ונשבע רק אחר דרישה נוספת מצד יעקב לעשות כן. וראיתי רק אצל הנצי"ב בהעמק דבר שנדרש לשאלה זו והוא מבחין בין שימת יד תחת הירך ולבין שבועה. וראה שם ביאור נאה לשלבים השונים של מפגש זה. <small>(פ' ויחי תשנ"א)</small>
		והנה רק עתה שמתי לב שגם רש"י מבחין בין שני מונחים אלה, שהרי רש"י אומר "שים נא ידך והשבע", כלו' יש כאן שני דברים, וכדברי שפתי חכמים (אות ה). <small>(פ' ויחי תשנ"ט)</small>
		ועתה קצת קשה לי, למה רש"י צריך להוסיף־לבאר כבר כאן "והשבע", עם שימת היד תחת הירך, והרי לכאורה אין זו אלא הכנה לשבועה, ודומה שיוסף ביקש לדעת תחילה, על מה נדרש להישבע. גם קצת תמוה, מדוע זה דרש יעקב אבינו שבועה ולא הסתפק בהבטחתו של יוסף. ואף אפשר לשאול להיפך - מדוע מבטיח יוסף בלשון "אנכי אעשה כדברך" בשעה שהוא נדרש להישבע. (פ' ויחי תש"ס) ור' גור אריה למעלה (כט) שכך היה דרך האומות לשים הנשבע ידו תחת ירך המשביע להראות שהוא תחתיו לעשות את אשר יצוונו, וכיוון שכל השבועה לא הוצרכה כאן אלא כדי שלא יעכב פרעה עליו כמבואר ברש"י להלן (נ, ו), לכן השביעו כנימוסיהם. ור' רמב"ן על אתר.
		<b>רש"י ד"ה וישתחו ישראל, תעלא בעידניה סגיד ליה (מגילה טז ע"ב). ע"כ.</b> לא רק שאיני יודע את מגבלותיה של עצה זו - אימתי, לאיזה "תעלא" וכמה להשתחוות, גם לא ידעתי למה הצטרך רש"י לנקוט ביטוי קשה זה ולא כתב כאן כדבריו להלן (מח, ב ד"ה ויתחזק ישראל), והרי אלה דברים פשוטים ומובנים ויוסף אינו יותר מלך עתה מאשר שם. (פ' ויחי תשנ"ב) ור' לבוש להלן (מח, ב) ששם אין לומר משום "תעלא בעידניה" כמו כאן, כי זה שייך דווקא כשמכבדו בפניו בהשתחוואה, אבל כאן לא ידע יוסף כלל שקודם לכן שכב ורק לכבודו התיישב.
		ושמא זוהי ההשתחוויה של יעקב בחלומו השני של יוסף, ראה למעלה (לז, ט), אך ראה לענין זה העמק דבר להלן (מג, כח). <small>(פ' ויחי תשנ"ח)</small>
		<b>רש"י ד"ה על ראש המטה, הפך עצמו לצד השכינה וכו'.</b> וקשה לי שהנה יש בכך משום סתירה לאמור בד"ה הקודם, וראיתי ששפתי חכמים (אות מ) מנסה ליישב, אך דבריו אינם מתקבלים על דעתי. <small>(פ' ויחי תש"ן)</small>
		באות ס' הולך שפתי חכמים אחר מהרש"ל ובודק את היתרונות והחסרונות של הפירושים השונים שרש"י מביא, דרך אופינית למהרש"ל בפירושו לרש"י, אך קשה לי להתלהב ממנה, כי יש שאין שני הפירושים שרש"י מביא משלימים זה את זה, או שיכולים לעמוד זה לצד זה, אלא שהם סותרים זה את זה. <small>(פ' ויחי תשנ"א)</small>
		<b>שם. ...מכאן אמרו שהשכינה למעלה מראשותיו של חולה וכו'.</b> גם כאן יש לשאול, והרי המחלה באה לראשונה רק מאוחר יותר, "אחר הדברים האלה" (מח, א). (פ' ויחי תשס"ד) ור' גור אריה שכבר היה חלוש ביותר וכחולה.
@11מח	@22א	<b>רש"י ד"ה ויאמר ליוסף, ...ויש אומרים אפרים היה רגיל לפני יעקב בתלמוד וכו'.</b> ומנשה היה הממונה על בית יוסף (רש"י למעלה מב, כג). אך אם כן, קשה להבין כיצד זה שלא הכירו כאשר הוצג לפניו יחד עם מנשה. <small>(פ' ויחי תשנ"א)</small>
		ואולי לקח יוסף "את שני בניו עמו", כלו' גם את מנשה, ואף כי אפרים היה החביב על סבא יעקב, כדי שלא אפרים לבדו יקבל את ברכת יעקב. (פ' ויגש תשנ"ו) ור' רש"י להלן (ח) ומשכיל לדוד ביאר שלא פירש שאלת יעקב "מי אלה" כפשוטו, שהרי ברור שהיה מכירם.
	@22ו	<b>רש"י ד"ה ומולדתך וגו'.</b> לפי רש"י אין בחלוקת שבט יוסף לשנים אלא ענין של כבוד בלבד, שיקראו בניו שבטים. וראה להלן פס' כב. <small>(פ' ויחי תשנ"ו)</small>
		וראה רמב"ן על אתר החולק על רש"י בזה וסובר שיוסף היה בכור גם לענין נחלה וירש פי שנים כדין כל בכור. (פ' ויחי תשנ"ט) ור' הבנת רא"ם ברש"י, על־פיה מיושבות מרבית קושיות רמב"ן על רש"י.
	@22ז	<b>רש"י ד"ה כברת ארץ, מדת ארץ, והם אלפים אמה כמדת תחום שבת, כדברי רבי משה הדרשן. ולא תאמר... שהארץ חלולה ומנוקבת ככברה. ע"כ.</b> קצת תמוה שלמעלה (לה, טז) מביא רש"י את פירושו של מנחם, ולא את זה של ר' משה הדרשן, פירושים שאף כי הם דומים, אינם זהים. וקצת קשה אפוא, מה ראה על ככה, ומה בין התם להכא. <small>(פ' ויחי תשמ"ט)</small>
		ור' גם רש"י ד"ה ואקברה שם. <small>(פ' ויחי תשנ"ב)</small>
		<b>רש"י ד"ה ואקברה שם, ולא הולכתיה אפי' לבית לחם, להכניסה לארץ וכו'.</b> וקשה לי והרי גם סמוך לבית לחם ארץ ישראל הוא, וכאמור במפורש בכתוב, "מתה עלי רחל בארץ כנען". <small>(פ' ויחי תשמ"ב)</small>
		ור' שפתי חכמים (אות ו) ש"לארץ" פירוש - ארץ מיושבת. ואכן כך נראה. <small>(פ' ויחי תשמ"ז)</small>
		<b>שם. ...דע לך שעל־פי הדיבור קברתיה שם וכו'.</b> הרי לך עוד מקרה שאחד האבות חושב דווקא בשעת התרגשות אישית חזקה ביותר - מות אשתו האהובה - לא על גורם ההתרגשות כי אם על דבר שעתיד להתרחש מאות שנים מאוחר יותר. (פ' ויחי תשנ"ז) ור' מש"כ למעלה (מו, כט).
	@22ח	<b>רש"י ד"ה וירא ישראל את בני יוסף, בקש לברכם ונסתלקה שכינה ממנו וכו'.</b> ואכן, אם אין מבינים לשון הכתוב "ועיני ישראל כבדו מזקן" (פס' י) כעבר רחוק, או אומרים "אין מוקדם ומאוחר", כי אז באמת יש הכרח במדרש זה שרש"י מביאו, ואולם ראה דברי רשב"ם הפשטן. <small>(פ' ויחי תשמ"ט)</small>
		<b>שם. ...לפי שעתיד ירבעם ואחאב לצאת מאפרים וכו'.</b> הרי לך עוד מקרה שבו מיוחסת לאחד האבות ראייה למרחוק דווקא בשעה של התרגשות רבתי. ובהקשר זה גם יש מקום להרהר, מה היה קורה, אלו יעקב אבינו היה רואה את מצב צאצאיו היום. <small>(פ' ויחי תשנ"ב)</small>
		וזה שראה רק עכשיו את העתיד להיות הוא משום שעתה היתה שעת השראת שכינה, כשהתכונן לברכם. <small>(פ' ויחי תש"ס)</small>
		וקשה לי, במה שונה ברכתם של אפרים ומנשה, שעתידים ירבעם ואחאב ויהוא ובניו לצאת מהם, מברכת אברהם את ישמעאל או ברכת יצחק את עשיו שהיתה לכאורה משום "בהדי כבשי דרחמנא למה לך" (ברכות י ע"א), ואם כן, מאי שנא הכא? <small>(פ' ויחי תשס"ב)</small>
		<b>רש"י ד"ה ויאמר מי אלו, מהיכן יצאו אלו שאינן ראויים לברכה. ע"כ.</b> לכאורה קשה לו לרש"י שמפס' ה משמע, שיעקב הכירם יפה (אף בלא הערתו לפס' א, ד"ה ויאמר ליוסף). <small>(פ' ויחי תשמ"ב)</small>
		ואכן צריך לשאול לגופו, והרי יעקב הכיר נכדיו אלה כבר כשבע עשרה שנה, ולמה אינו מכירם עתה, ובמיוחד אפרים "שהיה רגיל לפני יעקב בתלמוד", כדברי רש"י למעלה. (פ' ויחי תשמ"ח) ור' משכיל לדוד שרש"י לא פירש שאלת יעקב "מי אלה" כפשוטו, שהרי ברור שהיה מכירם.
	@22ט	<b>רש"י ד"ה בזה, הראה לו שטר אירוסין וכו'.</b> ובשפתי חכמים (אות י)"...משום שסובר שאינם בני קידושין והם ממזרים" וכו', והוא בשם מהרש"ל. וקשה לי על דבריו (א) למה לא בדק יחוסם עד כה, ובייחוד זה של אפרים שאותו לימד תורה? (למעלה פס' א, רש"י), (ב) הרי בן בלא קידושין עדיין אינו ממזר! <small>(פ' ויחי תשס"א)</small>
		<b>רש"י ד"ה בזה, ...ובקש יוסף רחמים על הדבר ונחה עליו רוח הקודש (כלה ג, טו). ע"כ.</b> על מה ביקש רחמים? על הסתלקות השכינה או מעשה צאצאיו. מלשון רש"י אין זה ברור. (פ' ויחי תשס"ג) וזה לשון המדרש: מיד נשתטח בקרקע ובקש רחמים לפני הקב"ה ואמר ריבון העולם אם הם ראויים לברכה (מצד עצמם, התחנן שלא יעכבו עוונות זרעם) אל תחזירני היום בבושת פנים.
		<b>"קחם נא אלי ואברכם".</b> מששמע יעקב על ייחוסם של שני נכדיו אלה, ביקש לברכם בנפרד, לשם איזון מורשתם מצד אסנת בת פוטיפרע. (הרב ישראל מאיר לאו בשבת חזנות במלון רנסנס, ירושלים, פ' ויגש תשס"ד)
	@22י	<b>"ועיני ישראל כבדו מזקן".</b> למעלה (כז, א), "ויהי כי זקן יצחק ותכהין עיניו מראת" מביא רש"י לא פחות משלושה טעמים לכבדות עיני יצחק, ואלו כאן - לא כלום, אף כי לכאורה היה יעקב צעיר בהרבה ממה שהיה יצחק אבינו אז.
		אחר ששוחחתי עם אסף שי' בנדון, חזר אלי והוכיח לי, כי לכאורה לא היה יצחק אז אלא בן קכ"ג שנה (רש"י שם, ב), נ"ז שנה קודם מתתו, שהרי בן ק"פ נסתלק (לה, כח). תוך כדי השיחה שמתי לב ששם טעם כבדות העינים אינו מפורש כמו כאן, ואולי גם משום כך נמנע רש"י מהשערות שאין כוחן יפה לעומת טעם פשוט - "מזוקן". (פ' ויחי תשנ"ז) וכיון שכאן מפורש - "מזוקן", הרי שלמעלה אין הטעם שווה.
		למעלה מביא רשב"ם ראיה שהזיקנה משפיעה על כוח הראייה מס' שמואל א' (ג, ב), ותמוה שאינו מביא מכאן. <small>(פ' ויחי תשס"ב)</small>
	@22י	<b>"לא יוכל לראות... והנה הראה אתי" וגו'.</b> לכאורה יש כאן משום סתירה פנימית שאם אינו יכול לראות, כיצד אפשר להראות לו. ואולי זוהי צורה של הבעת תודה לו ית' - אע"פ שאינו יכול לראות, הראה לו... <small>(פ' ויחי תשנ"ו)</small>
	@22יא	<b>"ויאמר ישראל אל יוסף ראה פניך לא פללתי".</b> למדנו מכאן שחייב אדם להודות לקב"ה על הטוב שעושה עמו בכל הזדמנות נאותה. <small>(פ' ויחי תשנ"ד)</small>
	@22יב	<b>רש"י ד"ה ויוצא יוסף אתם, לאחר שנשקם</b> (יעקב), הוציאם יוסף מעם ברכיו (של יעקב) <b>כדי לישבם וכו'.</b> וקשה לי, הנה כבר היו בני כ"ד-כ"ה שנה ורש"י מתארם כילדים קטנים, בעוד שלמעלה עשה את מנשה בן ה'-ז' למתורגמן (מב, כג). עוד קשה, מדוע הוציאם, הרי עד עתה היו קרובים ליעקב ביותר, ולכאורה דבר לא מנע ממנו לברכם. ובעצם קשה להבין, למה יוסף שנבון וחכם היה, הכניס עצמו למצב כזה, כלו' מדוע לא הביא אל יעקב תחילה את מנשה ואחר את אפרים, שהרי לא מצינו שאדם יברך שני בנים בעת ובעונה אחת, והם אפילו לא תאומים. ומאידך, מכיוון שיעקב עשה כן, למה אנחנו נמנעים מזה? <small>(פ' ויחי תשנ"ד, תשנ"ו, תשנ"ז, תשנ"ט)</small>
		ועתה קשים לי דברי רש"י "לישבם זה לימין" וכו'. למה לא: להעמידם? כלום בילדים ברכה בישיבה דווקא ולא בעמידה? (פ' ויחי תשס"ב) ור' באר בשדה שבהיותם על ברכי יעקב היה טורח גדול להרים ידיו ולסמוך עליהם, לכן הוציאם והושיבם על הארץ לפניו.
	@22יד	<b>"וישלח ישראל" וגו'.</b> כאן שאל משה מרדכי שי' מעין שאלת הגמ' במס' מגילה (ז ע"ב), וכי אפשר דבר שנצטער אותו צדיק וכו'? והרי די צרות התפתחו מהעדפת הצעיר על פני הבכור - יצחק ע"פ ישמעאל, יעקב ע"פ עשו, יוסף ע"פ ראובן, ולמה זה חוזר יעקב אבינו ע"ה על מעשה שכזה? ובדברי רש"י להלן (פס' יט) אין כדי למנוע קנאה. <small>(פ' ויחי תשל"ד)</small>
		באשר לדברי הגמ' הנ"ל, ראה דבר יפה ב"תורה תמימה" מה, כב (אות ז). <small>(פ' ויחי תשמ"ב)</small>
		ולכאורה יש מקום להרחיב את השאלה של משה מרדכי שי' - גם אם יעקב אבינו ראה ברוח הקודש את אשר עתיד להיות דורות רבים מאוחר יותר, למה אין אומרים - ברוה"ק - בהדי כבשא דרחמנא למה לך (ברכות י ע"א), כי מה טעם בהסקת מסקנה מעשית עתה מגילוי שכזה? <small>(פ' ויחי תשמ"ט)</small>
		וראה אצל רש"ר הירש להלן (מה, כ) שמאריך בענין העדפת הצעיר על הבכור, אבל אין זה לטעמי. <small>(פ' ויחי תשנ"ב)</small>
		ושמא חשב יעקב שכאן יכול להעדיף את הצעיר מתוך הכרת טובה, שהרי אפרים היה "רגיל אצלו", כדברי רש"י למעלה (פס' א)? (פ' ויחי תשנ"ג) ור' בראשית רבה (ו, ד) שאפרים היה מצעיר את עסקיו ועל־כן זכה לבכורה.
	@22טו	<b>"ויברך את יוסף".</b> והברכה מהי? "המלאך הגאל... יברך את הנערים" וגו', כלו' האב מתברך בברכת בניו. והשוה להלן (פס' כ) "ויברכם... בך יברך ישראל" וגו'. <small>(פ' ויחי תשנ"ו)</small>
	@22טז	<b>רש"י ד"ה המלאך הגואל אתי, מלאך הרגיל להשתלח אלי וכו'.</b> ורש"י מביא דוגמה אחת (כי אין עוד). ומכיוון שכך, קשה לשונו "רגיל", שהרי פעם אחת אינה הופכת להרגל. <small>(פ' ויחי תשס"ב)</small>
		ואולי על שום כך אומר יעקב שהמלאך יברך, אותו המלאך שהוא "רגיל" אליו. אך ראה ר"ע ספורנו המפרש יפה את הפסוקים טו-טז (ד"ה ויאמר, ד"ה האלהים אשר התהלכו אבתי לפניו, ד"ה המלאך הגאל אתי מכל רע יברך), וכך כתב: <b>ויאמר -</b> אחר שברך את יוסף. <b>האלהים, אשר התהלכו אבתי לפניו -</b> אתה אלהים אשר אתה הוא שהתהלכו אבותי לפניו, עשה בזכותם. <b>המלאך הגאל אתי מכל רע יברך -</b> צוה שהמלאך הגואל אותי יברך את הנערים, אם אינם ראויים לברכתך בלתי אמצעי. <small>(פ' ויחי תשס"ג)</small>
	@22יז	<b>"וירא יוסף כי ישית אביו" וגו'.</b> משמע שיוסף הופתע מהעדפת יעקב את אפרים, ומה תימה יש כאן, והרי כבר למעלה (פס' ה) הקדים יעקב את אפרים על פני מנשה. וראה העמק דבר למעלה (פס' ה) שכתב: יעקב ידע מכבר ברוח הקדש שעוד בשעת ברכה שיברכם אח"כ יקדים אפרים למנשה, אבל יוסף לא הבין, וכסבור שמשום הכי הקדים אפרים למנשה בשביל שרוצה להשפיל בזה את ראובן הקודם שאינו אלא כהשני בבני יוסף, על־כן היה נבוך בעת הברכה במה שהקדים ושינה את אפרים לטוב. וראה גם דבריו לפס' ט. <small>(פ' ויגש תשנ"ח)</small>
		<b>"ויתמך יד אביו".</b> קצת תמוה שמעשה יוסף קודם לדיבורו שבפס' הבא - "לא כן אבי" וגו'. <small>(פ' ויחי תשמ"ח)</small>
		ועוד קשה לי, הפועל תמ"ך הוא חחיובי, וגם אונקלוס מתרגמו - סעד, ועל כן אינו מתחבר היטב - לפי הרגשתי - עם הפועל "להסיר". <small>(פ' ויחי תשמ"ט)</small>
		עכ"פ נראה שהכתוב רוצה לתאר מעשה יוסף בביטוי מעודן, ועל כן קשה עוד יותר, כיצד זה אומר יוסף בפס' הבא "שים ידך", ולא: שים נא ידך, כמו, למשל, אומר אברהם לעבדו (כד, ב) או יעקב לבנו ליוסף (מז, כט). (פ' ויחי תשס"ג) ור' העמק דבר על אתר שכתב: לא מצא לב להרים היד בפועל ממש, אלא תמך יד אביו הכהה מזוקן וחולשה, ובזה חשב לדחותה לאט לאט. וזהו פירוש להסיר וגו', חשב בתמיכה זו להגיע לידי הסרה, וכאשר לא יכול בזה האופן, אמר בפירוש.
	@22יח	<b>"שים ימינך".</b> כמה שכתבתי לפס' הקודם. <small>(פ' ויחי תשס"ג)</small>
	@22יט	<b>רש"י ד"ה גם הוא יהיה לעם וגו'. שעתיד גדעון לצאת ממנו וכו'.</b> מסתבר שד"ה המכוון הוא "וגם" הוא יגדל. שהרי רק זה מתפרש בדברי רש"י אלה, ולא הרישא של הפס' - "גם הוא יהיה לעם". <small>(פ' ויחי תשמ"ח)</small>
		והראיה לכך בדיבור הבא - יגדל ממנו בכך שמנהיג גדול יותר יצא ממנו, כלו' הגדולה נמדדת לפי גדולת המנהיג. <small>(פ' ויחי תשנ"ו)</small>
	@22כ	<b>רש"י ד"ה בך יברך ישראל, הבא לברך את בניו, יברכם בברכתם, ויאמר איש לבנו, ישימך אלהים כאפרים וכמנשה.</b>
		<b>רא"ם מאריך:</b> אמר הבא לברך לפירושו: כשירצה לברך, שלא תחשוב שהוא חובה לברך כל אחד מישראל את בניו לאמור ישימך וכו'.
		<b>גור אריה:</b> פירוש: אין זו מצות עשה, שאין יעקב מצוה מצוות לישראל, אלא שכל כך היו אפרים ומנשה חשובים עד שמי שבא לברך את בנו, יברך אותו עם ההגבלות. משתמע מדברי רש"י שהמנהג מקובל ונפוץ. וכיון שבש"ס אין זכר למנהג ברכת הבנים, חיפשתי בספרות ההלכה. טבעי שאחפש תחילה ב"שמירת שבת כהלכתה", והנה אין במפתח של חלק ב' ערך ברכת הבנים ובסך הכל מוזכר הדבר בהערה מוצנעת (סי' סה הע' נט), ומהרי"ל [רבי יעקב סג"ל מולין] לא היה מברך הילדים בשבת שבתוך האבלות כדרכו בכל השבתות, דאין זה ממילי דפרהסיא, והוא מסמן מקורו ב"ערוך השולחן" יו"ד סי' ת' סע' ה.
		גם ב"משנה ברורה" מוזכר ענין זה פעם אחת, ואף כאן בשם מהרי"ל בהערה לסי' קנט בקשר לערבית ליל תשעה באב, ושם מעיר: "ואם חל במוצ"ש, אין מברכים הבנים", ומישהו הזדרז להוסיף שם בסוגריים מרובעים "במקום שנוהגין בזה".
		ברור שאין מהרי"ל יכול להיות המקור היחיד למנהג, שהרי אין להניח שדבריו הגיעו לידי יהודי בבל, כורדיסתאן, לוב, קוצין ותוניסיה שכולם נוהגים בו בצורה זו או אחרת.
		ובדיוני אחרונים בקשר להלכות נשיאת כפים שראיתי - אם מותר לזר לברך בפסוקי "יברכך..." ואם מותר לו להניח ידיו על ראש המתברך וכדומה, תמיד מדובר בחבירו, במתברך או בחתן, ולא בברכת הבנים בכלל. <small>(ראה באור הלכה לסימן קכח סק"ג ד"ה דזר עובר בעשה)</small>
		ודומני שגם במה שמספר ר' חיים מוולוזין שהגר"א הקפיד לברך תוך שימת יד אחת על ראש המתברך, מדובר בברכת חתנים ולא בברכת הבנים. הסיפור ידוע, אך לא מצאתי את מקורו עכשו. (הסיפור מובא בתורה תמימה לבמדבר ו, כג וכך כתוב שם: ויש להעיר על מה סמכו העולם לברך איש את אחיו בנשיאות כפים על ראש המתברך, כמו שנוהגין בברכות חתנים וכדומה, אחרי כי מתבאר הוי סדר ברכה זו מיוחדת רק לכהנים, ולזרים יש בזה איסור עשה... ואני שמעתי מאיש אמונים שהגר"א מווילנא ברך את הגאון מורנו ר' יחזקאל הלוי לנדא (הנודע ביהודה) מו"ץ דווילנא בשעת חופתו והניח ידו אחת על ראש הגרי"ח בשעת הברכה, ושאלוהו על ככה, והשיב, כי לא מצינו ברכה בשתי ידים רק לכהנים במקדש, וזולת זה לא ראיתי ולא שמעתי מי שיעיר בזה, והיא הערה נפלאה. וכן מפורש בסידור הגר"א אמרי שפר דף פז ע"ב - הראני ר' גרשון באס שי').
		היתה זו הפתעה גדולה בשבילי, ואני רוצה להתחלק עמכם במה שמצאתי בסידורים אחרים <small>(רובם אינם מדברים בנושא זה).</small>
		<b>וזה לשון ס' מעבר יבוק (ר' אהרן ברכיה די מודינה, תלמיד הרמ"ע מפאנו):</b> "...כשישים אדם ידו על ראש הקטן, מתברך, שנאמר וישלח ישמעאל את ידו ויברכם, כי ביד האדם ט"ו פרקים, כמניין ט"ו תיבות לברכת כהנים, לומר - יחולו על ראשך הברכות שבשלושת הפסוקים הללו שהם ט"ו.
		ומנהג לברך בשבת קודש, ובפרט בלילי שבת שהוא סוד שבת מלכתא... ובסוד נפש יתירה שעל המברך ומתברך יחולו הברכות. ועוד, כי אין שטן ופגע רע בשבת שיקטרג על הברכה, כי נידחו מערב שבת לנוקבא דמתהומא רבא. וצורך גבוה הוא לברך האדם בניו בשבת. ואם יש לו בת, גם היא יברכנה, ובפרט בלילי שבת, והמשכיל יבין.
		ויאמר (יברכך וכו' ישימך אלהים וכו' אחר כך יאמר) ונחה עליך רוח חכמה ובינה רוח עצה וגבורה רוח דעת ויראת ה'". <small>(ומכל הנ"ל, נראה בעליל, שאין הוא מנהג שטות מכמה פתאים שנמנעים לברך יוצאי חלציהם בשבת קודש, והלא אמרו רז"ל: לעולם אל תהיה ברכת הדיוט קלה בעיניך, ומה גם בעת רצון כנ"ל. אין זה אלא מידת עצלות בפיתוי היצר כמנהגו להפיל על האדם תמיד עצלות מאד ברצותו לעשות קצת רצון הבורא ית')</small>
		<b>הנהגת ליל שבת - בסידור "בית יעקב":</b> מנהגם של ישראל לברך הילדים בליל שבת (אחד האבות ואחד הרבנים) אחר התפילה או בכניסה לבית, שאז חל השפע. וראוי להמשיכו על הילדים ביחוד שאין בכוחם להמשיך שפע במעשיהם, אבל ע"י גדול - אמצעי משובח הוא - יורד וחל ונאחז ביותר בקטנים שעדיין לא טעמו טעם חטא, ועל ידיהם הוא מתפשט יותר, אבל גם הבנים הגדולים מקבלים ברכה מאבותיהם ונכון הוא. ומניחים שתי ידיהם על ראשיהם כמו שמצינו בכל המברכים, כדרך שנהג משה רבנו ע"ה עין יפה (כנראה מתכוון לאמור בפ' פנחס (במדבר כז, כג): "ויסמך את ידיו עליו" (על יהושע), בעוד שנצטוה: "וסמכת ידך עליו". ור' רש"י שם) וכן ראוי למברך לעולם, כי טוב עין הוא יברך, וכן כהנים בברכת כהנים בשתי ידיים, וכן מצינו במלאכים ליל ערב שבת, שאמרו ז"ל שמניחים ידיהם על ראשו של אדם כשמברכין אותו (ולא ידעתי, היכן זה נאמר). ומה שמצינו ביעקב אבינו ע"ה שיברך אפרים ומנשה כל אחד ביד אחת, לא היתה עינו צרה ח"ו, אלא מפני ההכרח הוצרך לעשות כן, כדי שלא להטיל קנאה ביניהם מאחר שבאו לפניו בבת אחת לקבל ברכתו.
		ובדין היה שיקדים מנשה הבכור, אבל הוא בחר באפרים להקדימו כמו שמפני כך, שיכל ידיו וישת ימינו על ראש אפרים וגרם הקפדת יוסף, וכל שכן אם היה מקדימו לפני מנשה, היתה הקפידא יותר בודאי. לכן נשמט מזה בכל האפשרות, למעט הקפדה, זה דבר ברור לפי פשוטו של ענין.
		מלבד שבלתי ספק יש בו גם כן טעם על־פי הסוד, שלא רצה הקב"ה שיתברכו משתי ידיו (אולי מפני שצפה הקב"ה בירבעם ומה שגרם גדעון), לפיכך סבב הדבר באופן שיצטרך יעקב לברכם רק ביד אחת, מפני השלום, כאמור.
		וכן היה מנהג אבי מורי הרדב"ז, ולא בחסרי הדעת שחושבין שיש קפידא לברך דוקא ביד אחת. וסוד הידיים לברכה גדול. ואומרים המברכים ישמך אלהים כאפרים וכמנשה, גם יברכך וגו', וכל אחד יכול להוסיף ברכה משלו כצחות לשונו. <small>(ור' דבריו גם בשו"ת יעב"ץ סימן קכה)</small>
		<b>ענייני שבת</b> (י) <b>בסידור עתיק</b> (בלא שער) <b>ובו הרבה ליקוטי דברים:</b> ...ושמעתי טעם נכון מה שנוהגים בכל ישראל לברך את בניהם ובנותיהם בכל שבת ויום טוב, מפני שלפעמים בימות החול האב והאם מקללין את בניהם מרוב צער או מחמת איזו סיבה, שאירעה להם, ולכן עתה בזמן השמחה מבטלין אותן הקללות על־ידי הברכות, ויהפוך ה' את הקללה לברכה, והעת גורמת שגם המלאך הרע יענה אמן על זה. <small>(מקור הטעם בספר החיים לאחי המהר"ל מפראג בחלק פרנסה וכלכלה פ"ו)</small>
		וב"אוצר התפילות" מוסיף אחר קטעים מן המובא לעיל: והעיקר שיברך לבניו, שיזכה לגדלם לתורה ולחופה ולמעשים טובים, ויהיו יראי השם באמת לאמיתו בלי שום פנייה, רק בלבב שלם, ויאריכו ימים בעבודת ה' ובתורתו לשמה לאמיתה של תורה, ויזכה לראות מהם בנים ובני בנים עוסקים בתורה ומצוות באמת, ויזכו לשני שולחנות כרוב רחמיו ית' שמו לאין תכלית.
		למחרת אמירת הדברים שהיתה בליל שבת, אמר לי ר' משה ישמח שתרגום יונתן בן עוזיאל מוסיף שהברכה מיועדת ל"יומא דמהולתא" ואולם דברי המפרש על אתר מאד אינם נראים כי הוא מביא דחוקים במקום מקור במדרש כלשהו (פ' ויחי תשנ"ב, שבת בר מצוה של רפאל שי') ובשו"ת חת"ס (או"ח סימן כג) הביא מפירוש המחזור שמברכין את הילדים דווקא בשבת וביו"ט משום שבימות החול טרודים על המחיה ועל הכלכלה ואי־אפשר לכוון בברכתם, משא"כ בשבת ויו"ט.
		ועתה התעוררתי לשאלה, שאין מזכירים בפ' ויחי ברכת הבת - דינה, וכן הוא כמעט בכל המובאות שבכאן, והרי זה נושא שראוי לטיפול. <small>(פ' ויחי תשס"ב)</small>
		<b>"ויברכם... בך... כאפרים וכמנשה".</b> לשון היחיד "בך" קשה. על מי הוא מוסב? וראה רמב"ן על אתר המסב תיבת "בך" על יוסף. <small>(פ' ויחי תשנ"ב)</small>
		ועתה קשה לי על דברי רמב"ן הללו, שהרי הכתוב פותח בלשון רבים - "ויברכם", המוסב לכאורה על אפרים ומנשה, ולא על יוסף. <small>(פ' ויחי תשנ"ט)</small>
		ובכלל קשה מהו ייחודם של אפרים ומנשה שבהם יברך איש ישראל את בניו? על השאלה האחרונה אמר לי ידיד ושכני בבית־הכנסת ר' אליקים בן מנחם נ"י שיש בשני אלה, ובהקדמת אפרים על פני מנשה משום המשך בחירת הצעיר על פני הגדול ממנו, דהיינו יצחק לפני ישמעאל, יעקב לפני עשו, יוסף לפני ראובן, אלא שאין זה הסוף, שהרי גם אצל משה ואהרן ואצל דוד ואחיו כך הוא. ושכח את הזוג הראשון - קין והבל. <small>(פ' ויחי תשל"ט)</small>
		לפני שנים תרגמתי דברי תורה של הרב ד"ר עזרא מונק ז"ל, שהיה רבה הראשי של קהילת "עדת ישראל" בברלין ומחשובי רבני אשכנז שלפני השואה, ובדבריו נדרש לשאלתנו (הוא כתב כן באחת מאגרותיו לבני המשפחה שבהן כתבה הרבנית את חדשות המשפחה והוא הוסיף דבר על פרשת השבוע. בשעתו תירגמתי דברי תורה אלה לבקשת בנו הרב מיכאל ז"ל שחשב לפרסמם, אך משום מה הדברים עדיין לא נתפרסמו, כנראה משום שבינתיים נפטר בנו זה, אשר טיפל בדבר במרץ רב וביקר בביתנו לא פעם, או הוא או אשתו, ולא ידעתי, מה עלה בגורל הדברים, וחבל). במכתבו כתב שייחודם של אפרים ומנשה היה בכך שגדלו והתחנכו בסביבה זרה, לא יהודית, וחרף זאת הגיעו למעמד יהודי מכובד והמשיכו בדרך ישראל סבא. <small>(פ' ויחי תשמ"ז)</small>
		לכאורה אפשר לחזק את רעיונו של ר' עזרא מונק ז"ל בדברי רש"י להלן (שמות א, ה) המשבח את יוסף על זה שעמד בצדקתו חרף הסביבה העוינת.
		וכאשר מיכאל שי' אמר רעיון זה ליד השולחן בליל שבת, העיר־הוסיף נחמיה שי', שאפרים ומנשה גם הצטינו בכך שלא רבו על הבכורה ועל הברכה כמו קודמיהם (קין והבל, יעקב ועשו), ויפה אמר. <small>(פ' ויחי תשנ"ז, בית־אל)</small>
		מעין הנ"ל ראיתי השתא בספרו של רבה של בית־אל ר' שלמה אבינר ("טל חרמון"). ור' דברי הנצי"ב בהרחב דבר על אתר (ד"ה כאפרים וכמנשה אות א) שכתב טעם אחר: והענין שידוע שאינו ראוי לברך את האדם אלא מעין ברכותיו שברכו ה' עד כה, לעשיר בעשרו ולחכם בחכמתו... ואם־כן אין ראוי לברך למי שאינו עוסק בתורה שיהיה כאפרים, וכן למי שהוא אינו עוסק בהויות העולם שיהיה כמנשה, אבל בשעת מילה דלא נודע עדיין את הדרך אשר הילד ילך בה, אז יברך ישראל ישמך אלהים כאפרים, אם יהא עוסק בתורה יצליח כמוהו, וכמנשה אם יהיה עסוק בהויות העולם יהיה כמנשה.
		<b>"בך יברך ישראל לאמר".</b> רק עתה שמתי לב שזוהי הפעם הראשונה שהשם ישראל בא כשם אומתנו, ולא ראיתי מי יעיר על כך. <small>(פ' אמור תשס"ו)</small>
		<b>"ישימך אלהים כאפרים וכמנשה".</b> הברכה המקבילה לבנות: "ישימך אלהים כשרה רבקה" וכו', לא ידעתי מקורה ודברנו על כך בליל שבת. למחרת אמר לי שלו' שי', שאולי מקורה באמור במגילת רות (ד, יא) "יתן ה' את האשה... כרחל וכלאה", והשלמתי שזה שאנו מוסיפים שרה ורבקה הוא לא לבייש את האמהות.
		בהזדמנות זו נזכרתי שוב בשאלתו של הרב עזרא מונק ז"ל, למה דווקא אפרים ומנשה ושם שאל גם למה דווקא האמהות ותשובתו - כל אלה גדלו וחיו בסביבה נכרית של עובדי ע"ז וחרף זאת היו לדמויות ראשיות בישראל. <small>(פ' אמור תשס"ו)</small>
		<b>רש"י ד"ה וישם את אפרים, ברכתו לפני מנשה, להקדימו בדגלים וכו'.</b> גם כאן יש משום התייחסות לעתיד הרחוק בשעת התרגשות, וצ"ע. <small>(פ' ויחי תשמ"ז)</small>
	@22כב	<b>רש"י ד"ה ואני נתתיך לך, לפי שאתה טורח... וגם אני נתתי לך נחלה שתקבר בה וכו'.</b> וצריך לדעת, למה לא נתן לו להקבר במערת המכפלה אף הוא. (פ' ויחי תשנ"ו) ובשמות רבה (כ, יט) דרשו: "השבע השביע" (שמות יג, יט) - הוא נשבע להם שאין בלבו עליהם, והם נשבעו לו שאין בלבם עליו, אמר להם, בבקשה מכם אחי, משכם גנבתם אותי, החזירו את עצמותי לשכם.
		באשר לעצם ההפליה לטובה היא חזרה על הפלית כתונת הפסים ראה דעת זקנים מבעלי התוספות על אתר שכתב: עכשיו שהיה מלך לא היו מתקנאים, שהדין לכבדו מפני כבוד המלכות. <small>(פ' ויחי תשס"ב)</small>
		אך לכאורה קשה מכאן על האמור למעלה (מז, כט רש"י ד"ה חסד ואמת) - אם אמנם נתן יעקב ליוסף את שכם על שום הטירחה בדבר קבורתו בארץ, מה חסד של אמת לפי הגדרת רש"י יש כאן? ואגב, עתה קשה לי, למה אין חסד של אמת במתן בסתר? וכמו שכתבתי שם. (פ' ויחי תשס"ג) ור' משכיל לדוד שם שיעקב ביקש מיוסף בתורת חסד של אמת, ולאחר שקיבל יוסף על עצמו ונשבע על הדבר, אז נתן לו יעקב שכרו את העיר שכם.
		<b>רש"י ד"ה שכם אחד על אחיך, שכם ממש וכו'.</b> אף שאפשר לפרש "שכם" מלשון חלק, המקרא שקברו את יוסף בשכם מכריע שהכוונה לעיר שכם. ומעניין שאונקלוס סותם ומתרגם "חלק", ואלו יונתן בן עוזיאל מפרש: "תקרתא דשכם". <small>(פ' ויחי תשנ"ו)</small>
		<b>רש"י ד"ה בחרבי ובקשתי, כשהרגו שמעון ולוי את אנשי שכם, נתכנסו כל סביבותיהם להזדווג להם, וחגר יעקב כלי מלחמה וכו'.</b> וקשה לי, והרי למעלה (לה, ה) נאמר "ויהי חתת אלהים על הערים אשר סביבותיהם". <small>(פ' ויחי תשמ"ז)</small>
		ואם "חתת אלהים" משום כלי המלחמה שחגר יעקב, כדברי רש"י כאן, הרי אין זה כי אם חתת יעקב. <small>(פ' ויחי תשנ"א)</small>
		ולכאורה צ"ל שאכן נתכנסו וכו', ורק אחר כך היתה "חתת אלהים על הערים" וגו'. ואולי נרמז דבר זה בלשון הכתוב (שם) "ולא רדפו אחרי בני יעקב", כלו' אמנם נתכנסו כדי לרדוף, אך לא רדפו משום שאחר התכנסותם היתה חתת אלהים וכו', וכך נראה נכון. <small>(פ' ויחי תשנ"ב)</small>
		ור' מה שכתבתי למעלה (לד, ל). <small>(פ' ויחי תש"ס)</small>
		<b>רש"י ד"ה אשר לקחתי מיד האמרי, מיד עשו שעשה מעשה אמורי (בראשית רבה צז, ו). דבר אחר וכו'.</b> ראה ספר זכרון שזה לפי הפירוש השני שפירש רש"י, ששכם אחד היא הבכורה - שיטלו בניו שני חלקים בארץ ישראל (שהרי יעקב לקח מעשו את הברכות ואחר־כך אמר לו יצחק "ויתן לך את ברכת אברהם לך ולזרעך אתך לרשתך את ארץ מגריך אשר נתן אלהים לאברהם" (כח, ד) ובזה זכה יעקב בחלק ארץ ישראל שהיה מגיע לעשו), אבל לפי הפירוש הראשון שהכוונה לעיר שכם שתנתן ליוסף כחלק נוסף, יהיה פירוש "מיד האמרי" - מיד תושבי ארץ כנען שנקראו "אמריים". <small>(פ' ויחי תשמ"ה)</small>
@11מט	@22א	<b>רש"י ד"ה ואגידה לכם, בקש יעקב לגלות את הקץ... והתחיל אומר דברים אחרים. ע"כ.</b> אין רש"י אומר: והתחיל לברכם, אולי משום ששלושת הבנים הראשונים לא זכו לברכה כי אם לתוכחה בלבד. אך מכיוון שלהלן (כח ד"ה וזאת אשר דבר להם וכו') מפרש רש"י שבירך את כולם, היה יכול לומר גם כאן, לכאורה, והתחיל לברכם, ואם אינו עושה כן, הרי זה קצת קשה.
		אבל גם יש קושי ענייני, שהרי מדבריו של רש"י והם דברי הגמרא פסחים נו ע"א, משמע כאלו בירך את הבנים במקום לגלות להם הקץ, ורק עשה כן משנסתלקה ממנו שכינה, כלו' אלמלא נסתלקה, היה מגיד להם אחרית הימים ותו לא, והרי ברכת הבנים כשלעצמה עניין הוא, ולא "במקום". ועוד, יצחק צריך השראה מיוחדת כדי לברך (כז, ד), ואלו יעקב מברך דווקא אחר ששכינה נסתלקה ממנו - "מכיוון שנסתלקה ממנו שכינה, ברכם", וזה קשה. <small>(פ' ויחי תשמ"ז, תשנ"ט)</small>
		<b>העמק דבר ד"ה ואגידה לכם.</b> "אחרית הימים" מוסב על "סוף ימי התקופה שהמדבר עומד בו" ולאו דווקא על ימות המשיח. <small>(פ' ויחי תשנ"ח)</small>
	@22ג	<b>רש"י ד"ה יתר שאת, ...בכהונה... . ד"ה ויתר עז, במלכות וכו' (בראשית רבה צט, ו).</b> כלו' שני חלקים, ואלו אונקלוס מדבר בשלושה - "תלתא חלקן - בכירותא כהונתא ומלכותא", כלו' אין שני האחרונים פירושם של הבכורה ותוכנה, כי אם נוסף עליה.
		לאונקלוס יהיה קשה, מהו תוכנה של הבכורה מעבר לכהונה ומלכות, ואלו לרש"י קשה, לשונו בד"ה אל תותר, אל תרבה ליטול כל היתרות הללו, שהרי לשון "כל" מצריך לכאורה יותר משניים בלבד. <small>(פ' ויחי תשנ"ג, תשנ"ד, תשנ"ט)</small>
		והנה בתנחומא (פ' ויחי ט) נחשבת הבכורה לאחד משלושה יתרונות, כלו' כדברי אונקלוס, ואולי צריך לומר שהיתרון השלישי (הראשון?) הוא הכבוד שניתן לבכור ושני החלקים בירושת האב. (פ' ויחי תשס"ב) ורא"ם כתב שלא הזכיר רש"י את הבכורה ליטול פי שנים, כי כבר נתנה מתנה זו ליוסף (למעלה מח, כב), וכאן לא דיבר אלא על העתיד.
	@22ה	<b>"שמעון ולוי אחים".</b> תהיה מגמתם של המפרשים בזה לשבח או לגנאי (ראה רש"י רשב"ם, רמב"ן, ראב"ע, חזקוני ורד"ק), בוודאי יש משהו מן החיובי באיזכורה של אחוה זו אשר הסתיימה באורח טרגי במעשה זמרי ופינחס, והוא פן נוסף, דרמתי, של יחסים אלה.
		זהו המקום היחיד בתורה שבו שמעון ולוי שווים בכל דבר, ובדין הם שווים, שהרי שווים היו הן במעשה שכם הן במעשה יוסף. השאלה שלי היא אימתי ובשל מה הופר שוויון זה. הניחא שבחטא העגל הצטיין שבט לוי (שמות לב, סו), אבל לפי חז"ל הופלה לטובה עוד במצרים ולא אדע, על סמך מה קבעו כן. כל ענין שבט לוי - הפלייתו לטובה ומעמדו בהלכה - ראוי לבדיקה שיטתית גם במקרא וגם במדרש. <small>(פ' ראה תשס"ז)</small>
		וזה שרש"י מזכיר (ו ד"ה אל תחד כבדי) את מעשה קרח בגנותו של השבט, הרי בסופו של דבר היה זה מעשה יחיד - לעומת נטייתם ממנו ית' של זמרי בן סלוא נשיא שבט שמעון והרבים מבני שבטו שהלכו אחריו ותמכו בו. והנה עם שוני זה נשארה על שניהם קללת יעקב המשותפת - "אחלקם ביעקב" וגו'. <small>(פ' ויחי תשנ"ג, תשנ"ז, תשנ"ט)</small>
		וראה דברי רש"י להלן (שמות ה, ד ד"ה לכו לסבלתיכם), לפיהם לא היתה מלאכת השעבוד על שבט לוי, והם דברי שמו"ר ה, טז. מה אפוא הביא לידי הפלית השבט לטובה. (פ' שמות תשנ"ט) ור' מדרש תנחומא לפ' קורח (יד) שכתב: לוי היה עשירי, ונתנו (יעקב) מעשר למקום. ור' עוד שם מדוע נחשב לוי עשירי. וכן בתרגום יונתן בן עוזיאל (לב, כד). ור' רמב"ם (הלכות עבודה זרה א, ג) ששבט לוי לא עבדו עבודה זרה במצרים כשאר ישראל. ובילקוט מעם לועז לספר שמות (עמ' ט) הביא מספר טעמים מדוע פרעה לא שיעבד את שבט לוי.
		<b>רש"י ד"ה שמעון ולוי אחים, בעצה אחת על שכם ועל יוסף... על כרחך שמעון ולוי הם וכו'.</b> ותמוה שלמעלה (לז, יט) אין רש"י אומר דבר באשר לעושי המעשה. ובאשר לעצם הקללה תמוה בעיני, הרי האחים השביעו זה את זה שלא לגלות את המעשה ואף שיתפו אותו ית' בשבועתם, כדברי רש"י למעלה (שם, לג ד"ה חיה רעה אכלתהו), ולכאורה לא ידע יעקב אפוא דבר על אירוע זה עד יום מותו. <small>(פ' ויחי תשנ"א, תשנ"ב, תשנ"ז, תשנ"ט)</small>
		ור' רש"י להלן (ט ד"ה מטרף) <small>(פ' ויחי תשס"א)</small>
		<b>רש"י ד"ה מכרתיהם, לשון כלי זיין, הסייף, בלשון יוני מכי"ר, דבר אחר, מכרתיהם, בארץ מגורתם נהגו עצמן בכלי חמס וכו'.</b> ושני הפירושים קשים. הראשון - משום שקשה להניח ששורש יווני נשתרש בלשונה של תורה, ובזה ובכל מעין זה תמיהני על כוונת רש"י - כלום כל הלעזים שהוא מציין כשרשי מלים עבריות אכן נקלטו בלשה"ק? אספתי רבים, אך לא מצאתי מכנה משותף שיבאר את השיטה. והפירוש השני - משום שלפיו התיבה "מכרתיהם" היא תפֵלה והעיקר חסר מן הספר. ומכל מקום אין לפיו בפס' זה כל הערה שלילית לגבי שני האחים ואין בו משום בסיס להמשך, לשלילה שבפס' הבא. (פ' ויחי תשמ"ז, תשנ"א, תשנ"ד, תשנ"ט) ורא"ם לפס' כב כתב שתיבות אלו נטלו הגויים מלשון תורתנו. ור' נחלת יעקב שלשון הקודש אב לכולן וכולן יונקות ממנה. ועל הפירוש השני ר' דבק טוב שדרך העולם שנלחמים עם הרחוקים ומשלימים עם הקרובים, והם השתמשו עם הרציחה שהיא חמס בידם, אף במקום מגוריהם.
	@22ו	<b>רש"י ד"ה אל תחד כבודי, כבוד לשון זכר הוא, ועל כרחך אתה צריך לפרש כמדבר אל הכבוד ואומר - אתה כבודי, אל תתיחד וכו'.</b> וקשה לי, למה צריך רש"י להביא ראיה לכגון דא מפס' בישעיה, והרי סביר - אף אם לא הכרחי - לפרש כך גם את הרישא של הכתוב: "בסודם אל תבא, נפשי", ולא משום הסימטריה של שני אברי הכתוב. <small>(פ' ויחי תשמ"ה)</small>
		ברם, קצת קשה פירוש יפה זה, כי היינו מצפים לשימוש במילת "עם", או אפילו ב"את", ולא באות השימוש בי"ת. <small>(פ' ויחי תשמ"ט)</small>
		ואולי אין רש"י רוצה להשוות פירושם של שני אברי הכתוב, כלו' גם "תבוא" כגוף שלישי, משום שאז היה צריך לומר: תבואי, לשון נקבה, ומה גם שבתחילת הדיבור הוא מקפיד על מין הנושא. ועוד, פירוש זה יהיה מנוגד לטעמי המקרא. <small>(פ' ויחי תשנ"ב)</small>
		יוצא שיש כאן משום אי־סימטריה בין רישא לסיפא של מחצית הראשונה של הכתוב, וזה נשאר קשה. <small>(פ' ויחי תשנ"ח)</small>
		עוד קשה, שבדיבור הקודם מפרש רש"י "תחד" כגוף שלישי, ולא כמו כאן, וגם הראיה מדברי הימים א' אינה משכנעת - ראה שם (ו, כב-כג), שהרי שם אכן התכלית היא למנות את כל שולשלת היוחסין, מכיוון שכך, יש מקום למנות גם את יעקב, ואלו בריש פ' קרח היה די באיזכור אבי קרח בלבד, כרגיל, ורק משום שנמנו שם שני דורות נוספים בולט אי איזכורו של קרח. <small>(פ' ויחי תשנ"א)</small>
		גם קשה לי, כלום מקובל הוא לרשת שלשלת יחוסו של אדם, והרי הוא היה לפחות מחימשיו של יעקב אבינו ע"ה, ולמה איפוא יאמר בן יעקב? <small>(פ' ויחי תשנ"ט)</small>
		<b>"כי באפם הרגו איש וברצנם עקרו שור".</b> והרי על מעשה שכם נתנו נימוק לא רק סביר אלא גם משכנע - "הכזונה" וגו', ולמה אפוא כורך יעקב את שני המעשים יחד לשלילה? אלא שמעשה מכירת יוסף, ובעיקר - ההצעה להורגו - מוכיח שגם ביסודו של מעשה שכם היתה אלימות לשמה. שמעתי. <small>(פ' וישב תשנ"ב)</small>
		<b>רש"י ד"ה וברצנם עקרו שור, ...את יוסף שנקרא שור, שנאמר "בכר שרו הדר לו"</b> (דברים לג, יז) <b>וכו'.</b> כאן יש רמז לכך שיעקב נתוודע על דבר מכירת יוסף. ור' מה שכתבתי למעלה (מו, כט).
		<b>רש"י ד"ה ארור אפם כי עז, ...וזהו שאמר בלעם, מה אקב לא קבה וכו' (במדבר כג, ח). ע"כ.</b> סילק את הקללה מהם ואמרה כלפי דבר אחר. מסתבר שאין כוונת רש"י לומר, שבלעם ידע את לשון ברכותיו של יעקב את בניו, אבל הכוונה לומר שזהו אותו הרעיון, שלא לקלל אדם אלא תופעה. <small>(פ' ויחי תשמ"ט)</small>
		ראה מה שכתבתי למעלה (לד, ל-לא). <small>(פ' וישלח תשנ"ד)</small>
	@22ז	<b>רש"י ד"ה אחלקם ביעקב, ...נתן לו תפוצתו דרך כבוד. ע"כ.</b> קשה, במה עדיף לוי על שמעון (לפי שעה), שמגיעה לו פרנסה מכובדת יותר? והרי בשני המעשים - שכם ומכירת יוסף - לכאורה היו שווים. <small>(פ' ויחי תשנ"ב)</small>
		וקשה גם בכיוון ההפוך, שכן לפי הרישא של פירושו - "שלא יהא לוי במנין השבטים" - רק לוי נענש, ובמה הוא גרוע משמעון? <small>(פ' ויחי תשנ"ד)</small>
		ושמא רוצה רש"י ליצור כאן מעין איזון - כל אחד משניהם נענש בדרך מיוחדת. (פ' ויחי תשס"א) ור' רש"י לספר במדבר (א, מט) שכתב: <b>אך את מטה לוי לא תפקד -</b> כדאי הוא לגיון של מלך להיות נמנה לבדו. דבר אחר, צפה הקב"ה שעתידה לעמוד גזרה על כל הנמנין מבן עשרים שנה ומעלה שימותו במדבר, אמר, אל יהיו אלו בכלל, לפי שהם שלי, שלא טעו בעגל. ע"כ. נמצא שגם אי־מניתו במנין השבטים, עדיפות היא לו. ור' מה שכתבתי למעלה (ה).
	@22ח	<b>"יהודה אתה יודוך אחיך".</b> ראה דברי ר' שמעון בר יוחאי בבראשית רבה ע"א שלא יאמר איש ראובני אלא... אבל יאמר יהודאי אני וכו', והם לכאורה יסודו של תרגום אונקלוס לתרגם עברי בס' בראשית במלה עבראי, אך החל בס' שמות - יהודאי. <small>(פ' ויחי תשס"ה)</small>
		<b>רש"י ד"ה יהודה אתה יודוך אחיך, ...התחיל יהודה לסוג לאחוריו (שלא יוכיחנו על מעשה תמר), וקראו יעקב בדברי ריצוי וכו'.</b> הנתון בסוגריים הוא לכאורה תוספת על דברי רש"י, אך מכל מקום - למה באמת לא הוכיחו על זה? (פ' ויחי תשנ"ו) ברש"י השלם על אתר הע' 27 כתב: והוא שכרו של יהודה על ההודאה.
		ור' מה שכתבתי שם (בפ' לח). <small>(פ' ויחי תשנ"ח)</small>
	@22ט	<b>רש"י ד"ה גור אריה, על דוד נתנבא, בתחלה גור, "בהיות שאול מלך עלינו, אתה הייתה המוציא והמביא את ישראל" (שמואל ב' ה, ב), ולבסוף אריה כשהמליכוהו עליהם וכו'</b>, וכן תמוהים הכינויים "עלינו" "עליהם" - תחילה בלשון מדברים ואח"כ בלשון נסתרים. <small>(פ' ויחי תשנ"ב)</small>
		<b>"...מטרף בני עלית".</b> אלמלא טעמי המקרא, היה אפשר לפרש: מטרף בני, דהיינו יוסף, עלית. ולא ידעתי, למה בעל שפתי חכמים (אות ק) מוכיח כך בפלפול כשיש טעמי מקרא. ועכ"פ מענין שדווקא יהודה הוא זה שזוכה לתואר "בני". ור' רא"ם.
		<b>רש"י ד"ה מטרף, ממה שחשדתיך, בטרוף טורף יוסף וכו'.</b> משמע שלדעת רש"י יעקב ידע על מעשה הבנים, והשוה למעלה. <small>(פ' ויחי תשנ"א)</small>
		ולמה יחשוד דווקא ביהודה, אחר שחשד גם בשמעון ולוי - ראה רש"י למעלה (פס' ו ד"ה וברצונם עקרו שור)? ועוד, אצל שמעון ולוי מדובר לכאורה בידיעה (עם הבעיתיות שבדבר, כאמור למעלה), ואם כן, מה שייך עוד <b>חשד</b> ביהודה? <small>(פ' ויחי תשנ"ו)</small>
		ועוד, משני המקומות יוצא שרש"י סובר, כי בסופו של דבר ידע יעקב כל פרטי מכירת יוסף, וראה מה שכתבתי למעלה (מו, כט; מט, ו). <small>(פ' ויחי תשס"ח)</small>
	@22י	<b>רש"י ד"ה לא יסור שבט מיהודה, מדוד ואילך, אלו ראשי גלויות שבבבל, שרודים את העם בשבט, שממונים על־פי המלכות (סנהדרין ה ע"א). ע"כ.</b> גם אם אין זה אלא מלכות מטעם, הניחא בזמן הגמרא, אולי כדי למצוא תנחומין ותקוה. אבל דברי תורה לנצח נאמרו, ומה אפוא בהבטחה זו מאז תום שלטון ראשי גלותה ואילך? ור' גור אריה שאף־על־פי שגם ראשי גלויות פסקו, אין זו הסרה, כי אין הסרה זו אלא לשעה אבל עתידה השררה לחזור אליהם.
		<b>ור"ע ספורנו כתב:</b> כשתהיה לו המלכות לא יסור שבט המלכות ממנו אל אחד משבטי ישראל, אבל כשנפלה המלכות ביד האומות, לא היה זה מין הסרה שיסור הדבר ממקום למקום אבל נפסד לגמרי, כי לא סר שבט ישראל ומלכותו מזה אל זה אבל אבד לגמרי, ולא תיפול "הסרה" על הבלתי נמצא כלל.
		ובשל"ה הק' על אתר (דרך חיים תוכחת מוסר ג) כתב: והפוקרים אשר פוקרים ואומרים הלא אין לכם אף זו, דהיינו ראשי גלויות ונשיאים, הם לא מבינים דברי חז"ל, דברי חכמים וחידותם ומשליהם הנעימים. כי עניינם הוא, שענין "שבט" וענין "מחוקק" מורים על אנשים גדולים וחשובים, ובדור חכמינו ז"ל שהיה רבן גמליאל נשיא, הראו באצבע עליהם "אלו הם שנתקיים בהם לא יסור". ואח"כ בכל דור ודור, שנמצא לפעמים באיזה מדינה ומדינה אנשים חשובים בחצר המלך, ונושאים חן בעיני המלך והשרים, אזי נאמר בוודאי אלו הם מיהודה, ובהם נתקיים "לא יסור". וכן הוא בכל דור ודור לא ימנע אנשים חשובים מיהודה, ואם אינם במלכות זה הם במלכות אחר. ואף בעוונותינו הרבים שנעלם ממנו להכיר את כל אחד מאיזה שבט הוא, מכל מקום ברוך הוא היודע והמקיים את דבריו. וכלל הענין שלא תפסוק מיהודה ממשלה, יהיה ממשלה גדולה או קטנה, ודבר זה יהיה נוהג עד שיבוא משיח, ואז עליו יקהתו כל העמים וימלוך בכיפה עולמי עד. ורבותינו ז"ל שאמרו אלו נשיאי ארץ ישראל וראש גלויות שבבבל, לפי דורם אמרו.
		<b>ד"ה ומחקק מבין רגליו, תלמידים, אלו נשיאי ארץ ישראל. ע"כ.</b> ר' ב"לפשוטו של רש"י" שנשיאי ארץ ישראל היו בעלי סמכות וכח השפעה פחותים מאלה של ראשי הגלויות שבבבל. <small>(פ' ויחי תשמ"ז)</small>
	@22יא	<b>רש"י ד"ה אסרי לגפן עירה, ...ולשורק בן אתון אחד. ע"כ.</b> כלו' רש"י מסב את תיבת "בני" על "אתון" ולא על "יהודה", ולכאורה זה שלא כטעמי המקרא. ואולי רש"י מכריע שהמונח מפריד פחות מן הטפחא. וראה מה שכתבתי למעלה (ט). <small>(פ' ויחי תשנ"ו)</small>
		עכ"פ זהו פירוש דבריו: וכן "בני אתונו" בענין זה. דהיינו, אין לראות גם ביו"ד זו אלא יפוי פיוטי. <small>(פ' ויחי תשס"ג)</small>
		<b>רש"י ד"ה אסרי, ...ואונקלוס תרגם במלך המשיח וכו'.</b> לא משיח ממש אלא בלעתיד לבוא. <small>(פ' ויחי תשס"ב)</small>
		<b>שם. ...ואף רבותינו פירשו בגמר לשון הסתת שכרות במסכת כתובות (קיא ע"א), ועל היין שמא תאמר אינו מרוה, תלמוד לומר סותה.</b> חכמים דרשו את הכתוב בענין אחר, פירשו תיבת "סותה" מלשון הסתה. (תשס"ג)
	@22יג	<b>רש"י ד"ה וירכתו על צידן, סוף גבולו... כמו "ולירכתי המשכן" (שמות כו, כב).</b> ואכן גם שם אומר רש"י: לשון סוף וכו'. <small>(פ' ויחי תשס"ב)</small>
		<b>"זבולן לחוף ימים ישכן... יששכר חמר גרם".</b> בברכות יעקב הם מתברכים שלא על־פי סדר לידתם (ל, יח, כ) וכן הוא בברכת משה את השבטים (דברים לג, יח) "שמח זבולן בצאתך ויששכר באהלך". אם אמנם דברי התנחומא (פ' ויחי יא) שזבולון הוא המפרנס ויששכר העוסק בתורה, קובעים סדר זה גם כאן וגם שם, הרי יש בכך גם משום רמז. (פם' ויחי תש"ס) וכן כתב רא"ם.
	@22יד	<b>"יששכר חמר גרם".</b> ר' דבר נחמד על אודות הציון "חמר גרם" בדברי שפתי חכמים (אות ש, למעלה ל, טז). <small>(פ' ויצא תש"ן)</small>
	@22טו	<b>רש"י ד"ה וירא מנחה כי טוב, ראה לחלקו ארץ מבורכת וטובה וכו'.</b> לשון רש"י קשה, ומסתבר שכוונתו לומר מעין: ראה שחלקו הוא טוב ואינו מצריך יגיעה, על־כן נטל עול תורה הצריכה מנוחה והשקט. <small>(פ' ויחי תשנ"ט)</small>
		<b>רש"י ד"ה ויט שכמו, השפיל שכמו וכו'.</b> הרי זה ד"ה שאינו על־פי סדר הכתוב, ואין כאן הערה בס' "יוסף הלל", אף שבדרך כלל נדרש לכגון דא. <small>(פ' ויחי תשמ"ט)</small>
		וראה תרגום אונקלוס שרש"י מביאו, והוא שונה לגמרי מן התמונה המקובלת של יששכר שרק לומד תורה ואינו עוסק בגשמיות, אותה הוא מקבל מזבולון. וכאשר רואים היום את יוצאי הישיבות והם לעתים קרובות חמושים, מתגשמים שני הפירושים - הספרא והסייפא. <small>(פ' ויחי תשנ"ד)</small>
	@22טז	<b>רש"י ד"ה כאחד שבטי ישראל, כל ישראל יהיו וכו'.</b> לפי הפירוש הראשון - כל ישראל מאוחדים כאחד, ולפי השני - כאחד מתוך שבטי ישראל, והוא דוד המלך. <small>(פ' ויחי תש"ן)</small>
	@22יח	<b>רש"י ד"ה לישועתך קויתי ה', נתנבא שינקרו פלשתים את עיניו וכו'.</b> והוא מוסב על שמשון המוזכר בד"ה הנשך עקבי סוס שבפס' הקודם. ולא ידעתי, מה שייך שמשון דווקא לפס' זה. ועי' "מלכה של תורה" המאריך - משום מה בתוך סוגריים - אך דבריו צריכים טעם. <small>(פ' ויחי תשנ"ז)</small>
		ולכאורה אין זה אלא אסוציאציה, מכיוון שהזכיר את שמשון בד"ה הקודם. ועכ"פ צריך עיון. <small>(פ' ויחי תשס"ב)</small>
	@22יט	<b>רש"י ד"ה גד גדוד יגודנו, ...וכשהוא מדבר בל' יפעל, אינו כפול, כמו יגוד ינוד, ירום וכו'.</b> וקשה לי, כיצד מביא רש"י את הצורה יגוד שבכאן, שאותה הוא רוצה לבאר על־פי הדוגמות האחרות. <small>(פ' ויחי תשמ"ח)</small>
		אלא שיש מקרים רבים כאלה אצל רש"י. <small>(פ' ויחי תשנ"ח)</small>
		<b>רש"י ד"ה והוא יגד עקב, כל גדודיו ישובו על עקבם וכו'.</b> התנבא שיחזור לדרכו באותו הגדוד שבא עמו, שלא יחסר ממנו איש. וכבר אונקלוס מתרגם־מפרש כך. <small>(פ' ויחי תש"ס)</small>
	@22כ	<b>"מאשר שמנה לחמו".</b> באשר ללשון הנקבה בקשר ל"לחם", ראה ראב"ע על אתר שכתב: ופה לחם לשון נקבה, וכן בית ומקום ויד ואש ועין ורוח וארץ וארון ועם (כל אלו שמות עצם הנמצאים במקרא במין זכר ובמין נקבה). אבל ראה גם ר' יהודה אבן בלעם (ירמיה יא, יט) האומר שם כי לשון הנקבה באה כאן משום ש"לחמו" בא במובן ארצו. <small>(פ' בהר תש"ס, בשעת עריכת הספר)</small>
	@22כב	<b>רש"י ד"ה בן פרת, בן חן. והוא לשון ארמי - אפריון נמטייה לרבי שמעון (בבא מציעא קיט ע"א).</b> ורש"י שם מפרש: חן שלנו. ור' בגליון הש"ס (שם) גירסת הערוך והוא לשון חוזק ע"פ לשון הפרסית (!), כמו יישר כוחו, חילו, ובפירוש השני שם - ברכה, ומלשון בן פרת, כלומר יפרו וירבו חכמים ונבונים כמותו (כריש לקיש). ובוודאי שאין קשר לתיבה "אפריון" שבשיר השירים (ג, ט) שאין לה אח במקרא, ומשמעה אהל או בנין. <small>(פ' ויחי תשמ"ח)</small>
		<b>רש"י ד"ה בנות צעדה עלי שור, בנות מצרים היו צועדות על החומה להסתכל וכו'.</b> כאן משתמש רש"י בתיבה "שור" בשני המשמעים גם יחד - שור: חומה, שור: להסתכל, וזה תמוה בהשוואה למה שהוא כותב בהמשך, וכמה שכתבתי שם. ושמא היה קיים אצלו מושג כמו חומה להסתכל ממנה, כלו' שכל תכליתה אינה אלא זה? <small>(פ' ויחי תשס"א)</small>
		ולכאורה משמע כך גם מן הדיבור האחרון: בנות צעדה עלי שור, להסתכל בך בצאתך על מצרים. <small>(פ' ויחי תשס"א)</small>
		<b>רש"י ד"ה שור, כמו לשור. ד"א עלי שור - בשביל לשור, וכו'.</b> ולא ידעתי, מה בין שני הפירושים. ועל כל פנים נראה הביאור "שור" - ראייה, כאמור למעלה בד"ה בנות צעדה עלי שור, משום ההקבלה "עלי עין... עלי שור", ולכאורה זה פשוט. ור' באר יצחק ש"דבר אחר" הכתוב בספרים הוא טעות סופר וצריך למחקו.
		מכל מקום, בלשון שו"ר - ראה, ביארתי לעצמי עוד מכאן את מאמרם ז"ל "האהבה מקלקלת את השורה" (סנהדרין קה ע"ב), כלו' - את הראיה. <small>(פ' ויחי תשנ"ג)</small>
		ובאשר לדיבור המתחיל בפרשה כולה, נראה שהסדר ראה כאן שטח הפקר. <small>(פ' ויחי תשנ"ב)</small>
	@22כה	<b>רש"י ד"ה ברכת שדים ורחם, ברכתא דאבא ודאמא, כלו' יברכו המולידים והיולדות וכו'.</b> והוא ע"פ אונקלוס. אך הדברים לא יובנו בלא ד"ה הבא המפרש את התיבה "שדים" מלשון ירה יירה. <small>(פ' ויחי תשנ"ט)</small>
	@22כו	<b>רש"י ד"ה תאות, אשמול"ץ, כך חברו מנחם בן סרוק. ע"כ.</b> אין זה מובן כלל, אך כך הגירסה בחומש המאור. וראיתי שבכלל רש"י לפס' זה שם שונה מאד וגם מדפו"ר. <small>(פ' ויחי תשנ"ט)</small>
		ד"ה לפס' זה אינם על־פי הסדר. דומה שכך קורה במיוחד בפרק שירה. <small>(פ' ויחי תשנ"ח)</small>
	@22כז	<b>רש"י ד"ה בנימין זאב יטרף, זאב הוא אשר יטרף, נבא על שהיו וכו'.</b> שפתי חכמים (אות א) מבאר - לענ"ד ללא כל הכרח - במידה מוגזמת כנגד טעמי המקרא וגם כנגד הסימטריה שבפס' שירי זה. <small>(פ' ויחי תשס"א)</small>
		<b>רש"י ד"ה יחלק שלל, ...ואונקלוס תרגם על שלל הכהנים בקדשי המקדש. ע"כ.</b> וראה תרגום אונקלוס, ואין לשאול, מה לכהנים ושבט בנימין. <small>(פ' ויחי תשמ"ח)</small>
		יש ויש, וכלשון אונקלוס: בארעיה תשרי שכינתא... יתבני מקדשא! כלו' הברכה אינה על בני השבט כי אם בכך שבשטחם נעשים הדברים. <small>(פ' ויחי תשס"א)</small>
	@22כט	האריכות שהיתה בתיאור מקום מערת המכפלה טעונה ביאור, ומה גם שאחר כל זה חוזר הכתוב (נ, יג) על תיאור זה פעם נוספת, וכאלו האמור בריש פ' חיי שרה אינו מספיק. (פ' ויחי תשמ"ח) וז"ל שאלתו התשיעית של אברבנאל על אתר: בריבוי הסימנים אשר נתן יעקב במערה, במקומה וקנינה, וממי קנאה ומי אלה הנקברים בתוכה, ושאר הדברים כולם שזכר בקניינה, שייראה היותם מותר וללא צורך. ור' שם שביאר באריכות כיצד בא הפירוט בדבר המערה וקניינה, להסיר כל ערעור אפשרי.
	@22לא	<b>"...שמה קברו את יצחק ואת רבקה אשתו".</b> הלשון הסתמי "קברו" קצת תמוה, שהרי למעלה (לה, כט) מסופר במפורש "ויקברו אתו (את יצחק) עשו ויעקב בניו". לכאורה צריך לומר שתיאור מפורט של הקבורה היה מסבך את הסיפור. גם אפשר שיעקב לא רצה להזכיר את עשו. ואף אפשר שקיצור זה בא כדי להשוות את קבורת יצחק לקבורת אברהם, שגם עליה אנו יודעים פרטים (כה, ט), וכשם שאין יעקב מפרט את כל זה כך אינו מפרט את זו.
		ומ"מ, קצת קשה לשונו של יעקב שאינו אומר "את אבי", ולא ראיתי הערה בנדון.
		ואגב עולה כאן השאלה, למה אין הכתוב מזכיר את פטירתה של לאה, והרי את פטירת שרה אמנו הכתוב מפרט, ואת אי אזכור פטירתה של רבקה רש"י מתרץ (לה, ח ד"ה תחת האלון), גם מותה של רחל מתואר, ואלו מות לאה עובר בשתיקה. (פ' ויחי תשמ"ב, תשמ"ח, תשנ"ז, תשנ"ט) ור' מש"כ למעלה (כג, ב).
		ויתרה מזו. בולט כאן אי איזכור התואר "אשתי" לעומת "אשתו" גם אצל שרה וגם אצל רבקה. והוא קשה במיוחד בשעה שיעקב מבקש מבניו לקבור אותו בארץ, דבר שכרוך בו טורח רב. ואגב כך עולה אצלי השאלה, היכן נקברו זלפה ובלהה? (פ' ויחי תש"ס) ור' דעת מקרא שהחסיר הכתוב את הכינוי "אשתי", כי שמר אותו לרחל בלבד (למעלה מו, יט - "אשת יעקב"). באשר לזלפה ובלהה, ישנה מסורת המזהה את מקום קבורתן במרומי העיר טבריה - "קבר האמהות".
	@22לב	<b>"מקנה השדה והמערה" וגו'.</b> פס' בלתי מובן לי. ולכאורה צריך לפרש כאלו כתוב: במקנה (שקניתי) וכו', וראוי לבדוק בתרגומים ללעז, כי גם תרגום אונקלוס וגם תרגום יונתן בן עוזיאל אינם מוספים דבר. <small>(פ' ויחי תשמ"ט)</small>
@11נ	@22א	<b>"ויפל יוסף על פני אביו, ויבך עליו וישק לו".</b> תמוה שאין לשון הכתוב אומר דבר על אודות אבל יתר האחים, ולעומתם מדבר על אבל מצרים (פס' ג). אמנם נאמר שכל האחים השתתפו במסע הלויה לארץ כנען (פס' ח), אך גם שם עשה יוסף את האבל, ולא האחים (פס' י). וכך גם הלויה - אמנם עשו כל הבנים כמצות האב באשר לעצם ההלויה (פס' יב-יג), אך יוסף הוא הקובר (פס' יד). <small>(פ' ויחי תשנ"ה, תשנ"ט)</small>
		ואולי בלט אבלו - בכיו של יוסף במיוחד משום היחס המיוחד ששרר בינו ולבין אביו בימי נעוריו, והגם שאחרי כן נפרד ממנו למשך כ"ב שנים, אולי על כך ביקש עתה לכפר. (פ' ויחי תשס"א) ור' העמק דבר על אתר שכתב: הנראה שהיה יוסף עומד ברגע אחרון של חיי יעקב סמוך לו, ויעקב היה מדבר עמו בחשאי, והיינו שכתוב להלן שאמר יוסף לשבטים "ואלהים פקד יפקד אתכם", וידוע שהוא סימני גאולה, ומאין ידע יוסף יותר מהם, אלא כך קבל מאביו מה שלא שמעו ברגע האחרון, שהיה שפע רוח הקדש עמו כנר המבהיק לפני גמר הסתלקותו, ובעמדו אצלו הרכין והביט על שפתי אביו הגוע, על כן נפל הוא על פניו יותר מכל הבנים.
	@22ד	<b>"וידבר יוסף אל בית פרעה".</b> וקשה לי, כלום משנה למלך צריך למתווכים בינו לבין המלך, והרי רק כסאו גדול ממנו? אפשר שמכיוון שהיה אבל ולא התגלח (אף כי כבר עברו שבעים יום, הרי עדיין יעקב לא נקבר), לא יכול היה להופיע לפני פרעה, השוה למעלה (מא, יד) "ויגלח ויחלף שמלתיו". ואפשר שכבר ירד מגדולתו, מכיוון שכבר נסתיימו שנות הרעב, כדברי רש"י (ג ד"ה ויבכו את מצרים). ועכ"פ צריך לומר ש"ויאמר פרעה, עלה וקבר את אביך" וגו' (פס' ו) אף הוא באמצעות שליחים היה. (פ' תשמ"ה, תשמ"ח, תשנ"ו, תשנ"ט) דומה לזה כתב הנצי"ב בפירושו העמק דבר.
	@22ו	<b>רש"י ד"ה כאשר השביעך, ואם לא בשביל השבועה, לא הייתי מניחך וכו'.</b> והרי דברי רש"י אלה משום חיזוק לדברי רמב"ן למעלה (מז, לא), ותמוה שאין רמב"ן מזכיר אותם. <small>(פ' ויחי תשמ"ח)</small>
	@22ח	<b>"...רק טפם וצאנם ובקרם עזבו בארץ גשן".</b> "טפם" וגו' הוא המושא, ולכן צריך להשלים "את", שהרי זה מושא מיודע. <small>(פ' ויחי תשמ"ט)</small>
		השאלה היא, למה לא ניצלו הזדמנות זו כדי לחזור לא"י, שהרי הרעב כבר פסק מאז ירידתם למצרים, וקשה לומר שבא"י נמשך עדיין. אמנם נגזרה עליהם גלות, אבל גזירה זו לא חייבה אותם להישאר במצרים, שהרי שנות הגלות החלו בלידת יצחק (ראה רש"י שמות יב, מ) ואפשר היה אפוא גם לסיימן בא"י, וא"י עדיין לא היתה "שלהם". (פ' ויחי תשנ"ג) ור' אברבנאל (מט שאלה יא) ששאל מדוע הדגישה התורה את השארת הטף, הצאן והבקר בארץ גושן "הילכו הצאן והבקר לקבור את יעקב ולספדו?!", ותשובתו: כי היה פרעה מפחד שמא ישארו בני יעקב בארץ כנען, מפני מה שראה השתוקקות הזקן בחייו ובמותו אליה, ואחשוב שכן היו רוצים בני יעקב לעשות, כמו שעשה אביהם, אלא שפרעה ומצרים לא הניחום, שכבר נתנו עיניהם בהם להחזיק בם. ולכן כדי ליישב דעת המצרים, שלא יאמרו: בורחים הם, הניחו נשיהם וטפם ומקניהם בארץ גושן ערבון עד שובם. (ראה עוד מאמרו של הרב איתן שנדורפי שי' בגליון 144 של שמעתין עמ' 42 - מדוע לא שבו יעקב ובניו לארץ כנען אחרי הרעב?).
		שאלה אחרת היא, מדוע אין הכתוב מזכיר את הנשים אשר לכאורה נשארו עם הטף. כאשר הנשים אינן מוזכרות יחד עם האנשים, אנחנו אומרים: אשתו כגופו, אבל כאן אי־אפשר לומר כן. <small>(פ' ויחי תשס"א)</small>
	@22י	<b>"ויבאו עד גרן האטד אשר בעבר הירדן".</b> לא מובן לי, כיצד ולשם מה הגיעו לעבר הירדן, והרי הם בדרך ממצרים לחברון. (פ' ויחי תשמ"ז) ור' דעת מקרא על אתר.
		<b>"ויעש לאביו אבל שבעת ימים".</b> וקשה לי מה טיבו של אבל זה אחר שבעים ימי אבל ולפני הקבורה. (פ' ויחי תשמ"ח) ור' דעת מקרא על אתר שאבל זה היה עבור המצרים.
	@22יא	<b>חזקוני ד"ה אשר בעבר הירדן.</b> הוא היחיד המנסה להסביר את הביטוי "בעבר הירדן", ואכן דבריו הגיוניים, כרגיל, רק קשה לי מנין לו לפרש "יושב הארץ הכנעני" - סיחון ועוג. ויתרה מזה, כלום שני אלה כבר היו בעולם? <small>(פ' ויחי תשס"ח)</small>
		אמנם למעלה יש דרשה שהפליט שבא אל אברהם (בראשית רבה מב, ח) הוא עוג, אך לכאורה אין זה הולם לפשטן כמו חזקוני, ועוד, הניחא עוג, אך סיחון מנין בא לכאן? <small>(פ' ויחי תשס"ח)</small>
		<b>"...על כן קרא שמה אבל מצרים" וגו'.</b> ולא ידעתי על מה מוסב לשון הנקבה - "שמה". <small>(פ' ויחי תשנ"ה)</small>
	@22יג	<b>"וישאו אתו בניו ארצה כנען ויקברו אתו במערת שדה המכפלה" וגו'.</b> תמיהני על אנשי החברא קדישא דבירושלים תובב"א המקפידים ביותר שלא להניח לבנים שילכו אחר מיטת האב, וכאלו שכחו פס' זה. הטענה היא שזה ע"פ קבלה, על שום זרע שהוציא לבטלה. ואולי יש בזה משום קשר לאמור למעלה (מט, ג ד"ה וראשית אוני) ברש"י "היא טיפה ראשונה שלי, שלא ראה קרי מימיו". ואולם עוד לפני ככ"ה שנה ענה לי פעם הגאון ר' שלמה זלמן אוירבך שליט"א על שאלתי בנדון, שטעם המנהג התמוה הזה הוא בנאלי ביותר - לפנים קרה שהבנים המלווים מצאו בשובם בית ריק, כלו' בשעת ההלויה היו שבזזו את הבית, ועל כן תיקנו שהבנים לא ילכו אחר המיטה. <small>(פ' ויחי תשמ"ח)</small>
		<b>רש"י ד"ה וישאו אתו בניו, ולא בני בניו, שכך צום... ולא אחד מבניכם שהם מבנות כנען.</b> והוא על־פי במדבר רבה (ב, ח). והנה למעלה (לז, לה) מביא רש"י מחלוקת בדבר נשות בני יעקב - ר' יהודה אומר, אחיות תאומות נולדו עם כל שבט ושבט ונשאום. ר' נחמיה אומר, כנעניות היו. אלא מהו וכל בנתיו? כלותיו, שאין אדם נמנע וכו'. והוא על־פי תנחומא ישן י. על כך מעיר בעל "נחלת יעקב" שאף למ"ד שהשבטים נשאו את אחיותיהם ולא בנות כנען, הרי מתו נשותיהם קודם שירדו למצרים (רש"י למעלה מו, כו), ונשאו במקומן נשים אחרות מבנות כנען והולידו מהן.
		ואמנם למעלה (מה, י) - "וישבת בארץ גשן... אתה ובניך ובני בניך". בדברי יוסף אין כל איזכור לבנות או לשנים.
		אך למעלה (מו, ה) - "...וישאו בני ישראל... את נשיהם".
		ושם, ז - "בנתיו ובנות בניו". כאן רש"י מפרט רק "בנות בניו" מיהן <small>(סרח בת אשר ויוכבד).</small>
		ושם, כו - רש"י ד"ה כל הנפש באה ליעקב, ...ולדברי האומר תאומות נולדו עם השבטים (ראה למעלה לז, לה דברי ר' יהודה) צריכים אנו לומר שמתו לפני ירידתן למצרים, שהרי לא נמנו כאן. ע"כ. והרי על הערה זו קשה, לא רק למה אין לומר כך אפי' לר' נחמיה? (על כך ראה מש"כ שם) אלא גם מן הפסוקים המפורשים מו, ה וז ומפסוקנו "...מלבד נשי בני יעקב". אלא על כרחנו צריכים אנו לדברי נחלת יעקב האמורים שאחר שמתו נשותיהם הראשונות, נשאו במקומן נשים אחרות מבנות כנען והולידו מהן.
		ולמעלה (נ, ח) שוב, אין הנשים נזכרות כלל - "רק טפם וצאנם ובקרם עזבו בארץ גשן", ואין הכתוב מגלה, מי נשאר עם הטף ועם הצאן והבקר.
		ונראה אפוא שלא רק מיסתורין באשר למספר (המבוטל) של הנשים בבית יעקב יש כאן, כי אם גם בקשר להפקידן. <small>(פ' ויחי תשס"ב)</small>
		<b>ו</b>ר' מה שכתבתי למעלה (מו, ז ושם, כו). <small>(פ' ויחי תשנ"ט)</small>
		<b>שם. ולא בני בניו... שהם מבנות כנען... מנשה ואפרים יהיה תחתיהם וכו'.</b> ויש לשאול, במה מנשה ואפרים שונים מיתר נכדי יעקב מן הבחינה הזאת, והרי הם בני מצרית? אלא אם כן נאמר כדברי דעת זקנים מבעלי התוספות למעלה (מא, מה) שאסנת בת דינה היתה, ראה שם. <small>(פ' ויחי תשמ"ז)</small>
	@22יד	<b>רש"י ד"ה הוא ואחיו וגו', ...אלא לפי שראו הכבוד שעשו מלכי כנען... נהגו בהם כבוד. ע"כ.</b> והוא ע"פ סוטה יג ע"א. פרוש - המצרים ראו את הכבוד שעשו מלכי כנען ליעקב ולבניו, ועל כן שינו יחסם אל בני יעקב לטובה, והכתוב מעיד על כך ברמזים שבפסוקים ז-ח לעומת יב-יג. <small>(פ' ויחי תשנ"ב)</small>
		<b>"אחרי קברו את אביו".</b> אכן מעשה הקבורה היה בזכות יוסף, אך יעקב אינו רק אביו שלו אלא גם של אחיו, ועל כן היה ראוי לכתוב: את ישראל. (פ' ויחי תשס"ח) ור' מש"כ למעלה (א).
	@22טו	<b>רש"י ד"ה לו ישטמנו, ...ויש "לו" משמש בלשון "שמא" - לו ישטמנו, ואין לו עוד דומה במקרא. ע"כ.</b> כבר סימנתי מקרה שבו רש"י מוכיח כביכול מן הכתוב דבר שצריך להוכיחו ממקום אחר, והרי לך עוד דוגמה לתופעה מוזרה זו. <small>(פ' ויחי תשמ"ט)</small>
		<b>שם. ...ויש "אולי" לשון "אם", אולי יש חמשים צדיקם (יח, כד). ע"כ.</b> אף כי יש משמעים שונים לתיבה "אולי", אין רש"י מעיר שם דבר. <small>(פ' ויחי תשס"א)</small>
	@22טז	<b>רש"י ד"ה אביך צוה, ...שלא נחשד יוסף בעיניו. ע"כ.</b> הרי זה מניח, שבסופו של דבר נודע ליעקב, מה שקרה. (פ' ויחי תשנ"ב) ור' מש"כ למעלה (מו, כט; מט, ו ושם, ט)
	@22יז	<b>בעל תורה תמימה (אות יז)</b> מביא את דברי רב יוסף בר' חנינא (יומא פז ע"א), "כל המבקש מטו (בקשת מחילה) מחבירו, אל יבקש יותר משלוש פעמים, שנאמר אנא שא נא... ועתה שא נא", והדיוק הוא מן החזרה המשולשת על תיבת הבקשה "נא". וקשה לי, כיצד אפשר ללמוד מכאן שלא לבקש יותר מג' פעמים, והרי אין כאן מקרה של סירוב לסלוח שיצריך בקשת סליחה חוזרת. אדרבה, יוסף בוכה, כלומר הוא סולח אחר ג' בקשות אלה, ואולי אף סלח אחר הראשונה, והוא גם מבטיח כך, ראה פס' יט ואילך. והרי דין כזה אפשר ללמוד רק במקרה שבו מסרב המתבקש לסלוח. (פ' ויחי תשל"ט) ור' דברי מהרש"א למסכת יומא שם שכתב: ויש להקשות, מנ"ל למילף מהכא דאל יבקש יותר מג' פעמים, ואימא אם לא נתרצה להם בפעם ג' היו מבקשים ממנו יותר מג' פעמים? ויש לומר דהא וודאי יוסף נתרצה להם בפעם אחת, ואם־כן הא דכתיב הכא בבקשה ג' פעמים נא, על כרכך לאשמועינן שאילו לא היה נתרצה בפעם אחת, היו מבקשים ממנו יותר עד ג' פעמים, ומינה לדעלמא שאל יבקש יותר מג' פעמים.
		<b>"ויבך יוסף בדברם אליו".</b> אולי אחת מסיבות הבכי משום שמכאן משתמע, שיעקב ידע על המכירה וכל מה שקדם לה, שהרי עד כה נראה, שיוסף לא סיפר לאביו על מעשה אחיו, כדי שלא לצערו, כפי שהזכרתי בפס' הקודם. <small>(פ' ויחי תשנ"ה)</small>
	@22יח	<b>רש"י ד"ה וילכו גם אחיו, מוסף על השליחות. ע"כ.</b> קצת תמוה הביטוי "שליחות" במקום שליחים. אלא קשה היה לרש"י לשון "גם אחיו". וכי בני השפחות־השליחים אינם אחיו?! אלא פירוש מילת "גם" - נוסף לשליחות, כלומר שלחו לו וגם הלכו אליו. <small>(פ' ויחי תשס"א)</small>
	@22יט	<b>רש"י ד"ה כי התחת אלהים אני, שמא וכו'.</b> ולא הבינותי את ההגיון שבטיעון יוסף. (פ' ויחי תשנ"ה) ור' באר יצחק שנתכוון יוסף לומר, מה יש לכם לירא מניקמתי, וכי אוכל לעשות דבר מעצמי, הרי הרעה שחשבתם אתם עלי לא עלה בידכם לעשות אף שהייתם רבים, כי הקב"ה חשב עלי טובה, וכי סבורים אתם שלבדי אוכל להרע לכם?!
	@22כ	<b>"למען עשה כיום הזה".</b> לכאורה משמע כאן שעדיין היה רעב. והוא כדברי רמב"ן למעלה (מז, יח), ולא כדברי רש"י שם. וקצת תמוה שרמב"ן מסתמך שם על פס' כא שבכאן, ולא על פסוקנו. <small>(פ' ויחי תשנ"ה)</small>
	@22כא	<b>רש"י ד"ה וידבר על לבם, דברים המתקבלים על הלב... יש לך אח שהורג את אחיו? ע"כ.</b> וקשה לי, לא רק שאכן ראינו קין הורג את הבל אחיו, עשיו מבקש להרוג את יעקב אחיו, והעיקר - הרי הם באמת ביקשו להרוג את יוסף אחיהם, האין בדבריו התעלמות מן המציאות ההיסטרית שבוודאי היתה ידועה לו, ואולי אף משום אונאת דברים בכך שהזכיר להם עוונות ראשונים?! <small>(פ' ויחי תשמ"ז)</small>
		<b>שם. ...ד"א, עשרה נרות לא יכלו לכבות וכו'.</b> "בעלי התוספות" על אתר כתבו: עשן עשרה נרות, שדרכו של עשן לכבות את הנר. וראה שפתי חכמים (אות נ). <small>(פ' ויחי תשל"ט)</small>
		<b>"...אנכי אכלכל אתכם ואת טפכם".</b> והרי שנות הרעב כבר נסתיימו ולהם היה מקנה רב, ומה אפוא הבטחה זו? (פ' ויחי תשנ"ח) ור' העמק דבר על אתר. ורש"ר הירש כתב: לא שיוסף סבור כי דאגת אחיו נתונה בעיקר לסעד חומרי... אלא: אל תתיראו כי חל שינוי ברוחי מאז מות אבינו. יום יום תיווכחו מחדש, כי אני הוא ולא שניתי.
	@22כב	<b>"וישב יוסף במצרים הוא ובית אביו".</b> כלו' אחיו ובני ביתם, וכולם טפלים לו, כי הוא עתה ראש המשפחה בשל תפקידו הרם, או משום שהוא המפרנס את כולם. <small>(פ' ויחי תשס"ג)</small>
		הניחא הוא שהיה משנה למלך, אך בית אביו הרי הצהירו שבאו רק לגור, ר' למעלה (מז, ד), ואף אם נאמר שם "הושב את אביך" (פס' ו) ובעקבות זה "ויושב יוסף את אביו ואת אחיו" (פס' יא), זה קצת קשה. (פ' ויחי תשנ"ו) ור' מש"כ למעלה (מז, ד).
	@22כג	<b>רש"י ד"ה על ברכי יוסף, כתרגומו - גדלן בין ברכיו. ע"כ.</b> "ורבי" פירוש - גדל. <small>(פ' ויחי תשס"ג)</small>
		<b>"וירא יוסף לאפרים בני שלשים" וגו'.</b> לעת זקנה הבינותי, מה כה חשוב לציין עובדה זו ולהודות לקב"ה על הזכות לראות רבעים, כמונו אמש, כאשר היו אצלנו רפאל ורננה עם אודיה ואפרת ומיכל עם תפארת (מתניה - במלואים), ב"ה שזכינו לזה. <small>(פ' ויחי תשס"ד)</small>
	@22כה	<b>"וישבע יוסף את בני ישראל... והעליתם את עצמתי מזה".</b> וקשה לי, ולמה לא ביקשו כן גם יתר האחים? אמנם אמר יוסף "אנכי אעשה כדברך"? (מז, ל), וכדברי דעת זקנים מבעלי התוספת שם וגם להלן (נ, כד), אך השאלה עומדת גם בלא הבטחה זו. ור' רש"י (מח, כב ד"ה ואני נתתי לך), אך הרי לכולם הובטחה נחלה בארץ. <small>(פ' ויחי תשמ"ז)</small>
		ומ"מ העלו גם עצמות יתר האחים, ר' להלן (שמות יג, יט) רש"י ד"ה והעליתם את עצמתי מזה אתכם: למדנו שאף עצמות כל השבטים העלו עמהן, שנאמר "אתכם". ור' גם "תורה תמימה" לספר שמות (יג, כ אות עד). <small>(פ' בשלח תשמ"ז)</small>
		<b>"...פקד יפקד אלהים אתכם".</b> מכאן שתודעת הגלות, שחייבים לעבוד במצרים היתה חזקה וברורה, שאם לא כן, למה לא עזבו את מצרים מיד עם גמר הרעב, ולפחות אחר מות יוסף. שאם לא תאמר כן, נופלת כל תורת הגאולה שצריכה השתדלות דתתאי. (פ' ויחי תשנ"ב) ור' מש"כ למעלה (מז, ד).
	@22כו	<b>"וימת יוסף בן מאה ועשר שנים".</b> וקשה לי, שהרי כבר נאמר למעלה (פס' כב) "ויחי יוסף מאה ועשר שנים", כלו' שבסופן מת, הרי שאחד משני הפסוקים מיותר. ובראש ספר שמות, חוזר הכתוב פעם שלישית על מות יוסף (שמות א, ו) "וימת יוסף וכל אחיו". אך בעוד ששם איזכורו של יוסף מובן, אולי משום שמותו איפשר את תחילת השיעבוד, הרי כאן צריך עיון. <small>(פ' ויחי תש"ס)</small>
		<b>"ויישם בארון במצרים".</b> ר' רשב"ם, ראב"ע וחזקוני. ומשום מה אין מפנים לאמור לעיל (כד, לג) "ויישם לפניו". <small>(פ' ויחי תשנ"ד)</small>