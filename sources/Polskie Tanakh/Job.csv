Index Title,Job
        Version Title,"Bible in Polish, trans. Izaak Cylkow, 1841-1908 [pl]"
        Language,en
        Version Source,http://bibliepolskie.pl/
        Version Notes,
Job 1:1,"Żył niegdyś mąż w ziemi Uc, imieniem Ijob; a był to mąż nieskazitelny i prawy, bogobojny a stroniący od złego. "
Job 1:2,I urodziło mu się siedmiu synów i trzy córki. 
Job 1:3,"Składał się zaś dobytek jego z siedmiu tysięcy owiec, trzech tysięcy wielbłądów, pięciuset jarzm wołów, pięciuset oślic i bardzo licznej czeladzi; tak przewyższał ten mąż wszystkich mieszkańców Wschodu. "
Job 1:4,"I bywało, że urządzali synowie jego uczty w domu każdego z kolei; wtedy posyłali i zapraszali za każdym razem i trzy siostry swoje, aby jadły i piły wraz z nimi. "
Job 1:5,"Gdy tedy uczty te kolej swą ukończyły, posłał Ijob i poświęcił ich; następnie wstał wczesnym rankiem i składał dla każdego z nich całopalenie. Myślał bowiem Ijob: Może zgrzeszyły dzieci moje i zrzekły się Boga w sercu swem! Tak czynił Ijob regularnie. "
Job 1:6,"Otóż zdarzyło się pewnego razu, że przybyli synowie Boscy, aby stawić się przed Wiekuistym, a przybył też i szatan wpośród nich. "
Job 1:7,I zapytał Wiekuisty szatana: Zkąd przybywasz? I odpowiedział szatan Wiekuistemu i rzekł: Z wycieczki po ziemi i z pielgrzymki po niej. 
Job 1:8,"Rzekł tedy Wiekuisty do szatana: Czyś zwrócił uwagę na sługę mojego Ijoba? Albowiem równego mu nie masz na ziemi, tak nieskazitelnego i prawego, bogobojnego i stroniącego od zła. "
Job 1:9,Na to odparł szatan Wiekuistemu i rzekł: Alboż jest Ijob darmo bogobojnym? 
Job 1:10,"Alboż nie osłoniłeś go wraz z domem jego i wszystkiem co doń należy dokoła? Sprawom rąk jego błogosławiłeś, a dobytek jego rozmnożył się w kraju. "
Job 1:11,"Wszakże wyciągnij raz rękę Twoją, a dotknij tego wszystkiego co posiada, a pewnie otwarcie Cię się wyrzeknie. "
Job 1:12,"Rzekł tedy Wiekuisty do szatana: Otóż wszystko co doń należy jest w mocy twojej, wszakże jego samego nie dotykaj! I tak odszedł szatan z przed oblicza Wiekuistego. "
Job 1:13,"I zdarzyło się pewnego dnia, gdy właśnie synowie i córki jego ucztowali i zapijali wino w domu najstarszego brata swojego, "
Job 1:14,"Że przybiegł posłaniec do Ijoba zawiadamiając: Woły były przy orce a oślice pasły się w pobliżu, "
Job 1:15,"Gdy napadli Sabejczycy i zabrali je; sługi zaś wyrżnęli ostrzem miecza i uszedłem tylko sam jeden, aby cię powiadomić. "
Job 1:16,"Jeszcze ten mówił, gdy przybiegł inny i rzekł: Ogień Boży spadł z nieba i spalił trzody i sługi i pochłonął je, i uszedłem tylko sam jeden, aby cię powiadomić. "
Job 1:17,"Jeszcze ten mówił, gdy przybiegł inny i rzekł: Chaldejczycy wystawili trzy hufce, które napadły na wielbłądy i zabrały je; sługi zaś wyrżnęli ostrzem miecza, i uszedłem tylko sam jeden, aby cię powiadomić. "
Job 1:18,"Jeszcze ten mówił: gdy przybiegł inny i rzekł: Synowie i córki twoje ucztowali i zapijali wino w domu najstarszego brata swojego, "
Job 1:19,"Gdy oto zerwał się nagle gwałtowny huragan od onej strony pustyni i uderzył na cztery węgły domu, tak że nad młodymi ludźmi się zapadł a zginęli; uszedłem tylko sam jeden, aby cię powiadomić. "
Job 1:20,"Tedy powstał Ijob i rozdarł płaszcz swój i ostrzygł głowę swoję; poczem padł na ziemię i ukorzył się, "
Job 1:21,"I rzekł: Nagim wyszedł z łona matki mojej i nagim się tam wrócę: Wiekuisty dał, Wiekuisty też zabrał - błogosławione niechaj będzie imię Wiekuistego! "
Job 1:22,W tem wszystkiem nie zgrzeszył Ijob i nie rzucił złorzeczenia Bogu. 
Job 2:1,"Zdarzyło się tedy pewnego dnia, że przybyli synowie Boscy, aby się stawić przed Wiekuistym, a przybył i szatan między nimi, aby przed Wiekuistym się stawić. "
Job 2:2,"I zapytał Wiekuisty szatana: Zkąd przybywasz? I odpowiedział szatan Wiekuistemu, i rzekł: Z wycieczki po ziemi i z pielgrzymki po niej. "
Job 2:3,"Rzekł tedy Wiekuisty do szatana: Czyś zwrócił uwagę na sługę mojego Ijoba? Albowiem równego mu niemasz na ziemi, tak nieskazitelnego i prawego, bogobojnego i stroniącego od zła. Trwa on jeszcze w pobożności swojej, a tyś Mnie poduszczył, abym go gubił bez przyczyny. "
Job 2:4,"Na to odparł szatan Wiekuistemu i rzekł: Skórę za skórę - a wszystko co posiada człowiek, oddaje za życie swoje. "
Job 2:5,"Wszakże wyciągnij raz rękę Twoję, a dotknij kości i ciała jego, a pewnie otwarcie Cię się wyrzeknie! "
Job 2:6,"Rzekł tedy Wiekuisty do szatana: Otóż jest on w mocy twojej, tylko życia jego strzeż! "
Job 2:7,I tak odszedł szatan z przed oblicza Wiekuistego i uderzył Ijoba ropniem złośliwym od stopy do ciemienia. 
Job 2:8,"I wziął tenże skorupę, aby się skrobać nią, przyczem usiadł w pośrodku popieliska. "
Job 2:9,"Rzekła tedy doń żona jego: Bluźnij Bogu, a giń! "
Job 2:10,"On wszakże odpowiedział jej: Prawisz tak, jakby jakaś szalona prawiła. Dobre przyjęliśmy od Boga a mielibyśmy nie przyjmować i złego? W tem wszystkiem nie zgrzeszył Ijob usty swojemi. "
Job 2:11,"Gdy tedy usłyszeli trzej przyjaciele Ijoba o całem tem nieszczęściu, które przypadło na niego, wyruszyli każdy z siedziby swojej: Elifaz z Themanu, Bildad z Szuach i Cofar z Naamy i umówili się pospołu, aby pójść i okazać mu współczucie swoje i pocieszyć go. "
Job 2:12,"A gdy podnieśli oczy swoje w pewnem oddaleniu a nie poznali go, poczęli głośno płakać i rozdarli każdy płaszcz swój, i miotali proch ku niebu nad głowy swe. "
Job 2:13,"I tak siedzieli przy nim na ziemi siedm dni i siedm nocy a nie przemówił nikt słowa do niego, widzieli bowiem, że ból jego wzmaga się wielce. "
Job 3:1,Nareszcie otworzył Ijob usta swoje i przeklął dzień swój. 
Job 3:2,"I odezwał się, i rzekł: "
Job 3:3,"Bodajby zaginął dzień, któregom się urodził, i noc w której mówiono: poczęty chłopiec! "
Job 3:4,"Bodajby dzień ten ciemnym pozostał, bodajby nie pytał o niego Bóg w wysokości, a nie zaświecił nad nim promień jasny. "
Job 3:5,"Bodajby zachmurzyła go ciemność i pomroka śmiertelna a zawisnął nad nim obłok gęsty, a trwożyły go zaćmienia dzienne. "
Job 3:6,"Noc onę - niechaj ją ogarnia mrok, aby się nie zaliczała między doby roku a w poczet miesięcy nie weszła. "
Job 3:7,"Tak, bodajby noc ona pozostała bezpłodną, a nie przeniknął jej głos radości. "
Job 3:8,"Bodajby jej złorzeczyli zaklinacze losu, gotowi podrażnić potworę. "
Job 3:9,"Bodajby się zaćmiły gwiazdy jej brzasku, aby czekała świtu daremnie a nie zobaczyła nigdy rzęsy poranku. "
Job 3:10,"Ponieważ nie zawarła bram matczynego łona mojego, a nie skryła nędzy od oczu moich. "
Job 3:11,"Czemu nie zmarłem już w łonie matki, nie skonałem gdym wyszedł z żywota? "
Job 3:12,"Czemu podjęły mnie kolana, czemu piersi, abym je ssał? "
Job 3:13,"Leżałbym teraz i spoczywał, spałbym a zażywał spokoju, "
Job 3:14,"Wraz z królami i radcami ziemi, którzy sobie ruiny wystawiali, "
Job 3:15,"Albo z książęty bogatymi w złoto, którzy napełniali domy swe srebrem. "
Job 3:16,"Albo czemu jako poroniątko zagrzebane nie byłem jako niemowlęta, które nigdy światła nie ujrzały? "
Job 3:17,"Tam zaprzestali niegodziwi fukać, tam znajdują pokój wyczerpani z sił. "
Job 3:18,"Odpoczywają więźniowie pospołu, nie słyszą głosu naganiacza. "
Job 3:19,"Mały i wielki - tam sobie równi, a wyzwolony niewolnik od pana swojego! "
Job 3:20,"Nacóż darzy On nędzarzy światłem, a życiem rozgoryczonych w duchu? "
Job 3:21,"Którzy wyglądają śmierci a nie przychodzi, którzy jej poszukują pilniej niż skarbów. "
Job 3:22,"Którzyby się cieszyli aż do zachwytu, radowali gdyby znaleźli grób. "
Job 3:23,"(Mnie), człowieka, którego ścieżka zakryta, którego Bóg zewsząd ogrodził? "
Job 3:24,"Bo chlebowi mojemu towarzyszy jęk mój, a niby woda rozlewają się skargi moje. "
Job 3:25,"Bo czegom strasznego się lękał spotkało mnie, a czegom się obawiał przypadło na mnie. "
Job 3:26,"Jeszczem nie zaznał wypoczynku, spokoju, wytchnienia, a już nadeszła nowa trwoga! "
Job 4:1,"Wtedy odezwał się Elifaz z Themanu, i rzekł: "
Job 4:2,"Gdyby się ważono zwrócić słowo do ciebie, czybyś się zniecierpliwił? A jednak powstrzymać słowa - któżby to potrafił? "
Job 4:3,"Wszak i sam napominałeś wielu, krzepiąc na nowo ręce opadłe. "
Job 4:4,"Gdy się kto zachwiał podźwignęły go słowa twoje, a uginającym się kolanom dodawałeś mocy. "
Job 4:5,"Ponieważ to obecnie na ciebie spadło, rozpaczasz; ponieważ ciebie dotknęło, ogarnia cię trwoga. "
Job 4:6,"Czyżby nie była twoja bogobojność ufnością twoją, a nadzieją twoją nieskazitelne twe postępowanie? "
Job 4:7,"Rozważ, kto kiedy niewinny zginął, albo gdzież to zostali prawi zgładzeni?! "
Job 4:8,"Ile razy widziałem tych, którzy niedolę zaorali i nędzę wysieli - zbierali ją sami. "
Job 4:9,"Za tchnieniem Bożem zginęli, za zadęciem nozdrzy Jego zniweczeni zostali. "
Job 4:10,Poryk lwa i pomruk lwicy - kły lwiąt skruszone! 
Job 4:11,Lew ginie dla braku zdobyczy - a rozproszyć się muszą szczenięta lwicy. 
Job 4:12,"Ale mnie doszło potajemne słowo, ucho moje zachwyciło zeń szept cichy. "
Job 4:13,"W chwili marzeń, po widziadłach nocnych, gdy sen głęboki ludzi opada, "
Job 4:14,"Lęk ogarnął mnie i drżenie, a wszystkie członki moje zadygotały. "
Job 4:15,"Tchnienie wionęło przedemną, a najeżyły się włosy na ciele mojem. "
Job 4:16,Stanęło tedy - wejrzenia jego rozpoznać nie mogłem - widmo przed oczyma mojemi; usłyszałem szept cichy. 
Job 4:17,"Czyż istnieje człowiek sprawiedliwy wobec Boga, wobec Stwórcy swojego czysty mąż? "
Job 4:18,"Oto sługom swoim nie ufa, a aniołom swoim wytyka zmazy. "
Job 4:19,"O ileż bardziej mieszkańcom strzech glinianych, których byt w prochu się korzeni, którzy wytępieni bywają snadniej niż mole. "
Job 4:20,"Między porankiem a wieczorem wygubieni zostają, bez zwrócenia czyjejś uwagi giną na wieki. "
Job 4:21,"Gdy się w nich lina namiotu ich zerwała, umierają, a zaiste, nie w mądrości. "
Job 5:1,"Wołaj tylko! Jest li kto, któryby ci odpowiedział? albo do którego z świętych chcesz się zwrócić? "
Job 5:2,"Zaprawdę, głupiego morduje własny jego gniew, a ograniczonego zabija własna jego zagorzałość. "
Job 5:3,"Sam widziałem głupiego, który głęboko się zakorzenił, wszakżem przeklął nagle siedzibę jego. "
Job 5:4,Dalekie są dzieci jego od pomocy; zdeptane zostają w bramie a nikt nie ocala. 
Job 5:5,Żniwo jego pochłania głodny - nawet z pośród cierni je wydobywa - a łakną spragnieni dobra jego. 
Job 5:6,"Albowiem nie z prochu wyrasta niedola, ani z ziemi wschodzi nędza. "
Job 5:7,"Nie - człowiek na nędzę się rodzi, tak jak iskry płomienia, aby w górę się wznosiły. "
Job 5:8,"Ja wszakże zwróciłbym się do Wszechmocnego, a sprawę moją poruczyłbym Bogu, "
Job 5:9,"Który spełnia rzeczy wielkie i niezbadane, dziwne, którym liczby niemasz. "
Job 5:10,"Spuszcza On deszcz na oblicze ziemi, a wody na błonia zsyła. "
Job 5:11,"Podnosi nizkich wysoko, a pogrążonych w żałości, aby wyżyn szczęścia dostąpili. "
Job 5:12,"Niweczy knowania chytrych, aby ręce ich nic skutecznego nie zdziałały. "
Job 5:13,"Chwyta przemądrych w własnej ich chytrości, że zamysł przebiegłych chybiony. "
Job 5:14,"Wśród jasnego dnia zderzają się z ciemnością, a jakoby w nocy macają w południe. "
Job 5:15,"Tak wybawia od miecza od paszczy ich, a z mocy przemożnego biedaka. "
Job 5:16,"I wschodzi słabemu nadzieja, a złość stula usta swoje. "
Job 5:17,"Oto szczęsny człowiek, którego karci Bóg! karaniem tedy Wszechmocnego nie pogardzaj. "
Job 5:18,"Bo On rani ale i leczy; uderza, ale ręce Jego uzdrawiają. "
Job 5:19,"Z sześciu utrapień cię wyzwoli, a w siedmiu nie dotknie cię zło. "
Job 5:20,"W czasie głodu wybawia cię od śmierci, a na wojnie z mocy oręża. "
Job 5:21,"Przed biczem języka ukryty jesteś, a niemasz się obawiać gdy spustoszenie się zbliża. "
Job 5:22,"Spustoszeniu i głodowi urągać możesz, a bestyj ziemi bać się nie potrzebujesz. "
Job 5:23,"Albowiem z kamieniem polnym sprzymierzony jesteś, a bestje dzikie zaprzyjaźniły się z tobą. "
Job 5:24,"I tak doświadczysz, że spokojny namiot twój, rozpatrujesz swą siedzibę, a nie dostrzegasz braku. "
Job 5:25,"Poznasz też, że liczny ród twój, a odrośle twoje niby zioła ziemi. "
Job 5:26,"W pełni dni zstąpisz do grobu, tak jako znoszone bywają snopy czasu swojego. "
Job 5:27,Oto cośmy zbadali - nie inaczej jest! Słuchajże tego i rozważ sam u siebie. 
Job 6:1,"I odparł Ijob, i rzekł: "
Job 6:2,"O gdyby też zważono rozgoryczenie moje, a włożono wraz na szale nieszczęście moje. "
Job 6:3,Wtedy okazałoby się cięższem niż piasek morski - przeto też nieskładne są słowa moje. 
Job 6:4,"Albowiem groty Wszechmocnego tkwią we mnie: duch mój wsysa palący jad ich, grozy Boże nacierają na mnie. "
Job 6:5,"Alboż ryczy osieł dziki na zielonem pastwisku, albo czyż porykuje wół nad mieszanką swoją? "
Job 6:6,"Czyż można rzecz mdłą bez soli spożyć, albo jestli smak w kleju białka? "
Job 6:7,"Czego wzdrygała się dotknąć dusza moja, leży teraz jako nieczystość na chlebie moim. "
Job 6:8,"Bodajże się spełniło życzenie moje, a Bóg nadzieję moją urzeczywistnił! "
Job 6:9,"Gdyby też zechciał Bóg mnie skruszyć, gdyby też puścił rękę, aby mnie odciąć. "
Job 6:10,"Miałbym wtedy to jeszcze za pociechę, a zachwycałbym się wśród męczarni okrutnej, żem nie odrzucał rozkazów świętego. "
Job 6:11,"Jakaż siła moja, abym jeszcze czekał, a jakiż kres mój, abym przedłużał cierpliwość moję? "
Job 6:12,"Alboż moc kamienna moc moja, albo czyż z kruszcu ciało moje? "
Job 6:13,"Izalim nie zupełnie opory pozbawiony, a usunięta wytrwałość daleko odemnie? "
Job 6:14,"Zwątpiałemu należy się współczucie bliźniego, choćby od bojaźni przed Wszechmocnym odstępował. "
Job 6:15,"Bracia moi zawiedli mnie jako potok, jako łożysko strug, które czasami wzbierają. "
Job 6:16,"Które zmętniały od lodu, nad któremi śnieg stwardniał. "
Job 6:17,"Gdy się roztopiły znikają, gdy gorąco przypiecze zacierają się z miejsca swojego. "
Job 6:18,"Ku nim zwracają karawany drogę swoją, ciągną ku pustkowiu i giną. "
Job 6:19,"Wyglądają ich karawany Themy, podróżne rzesze Szeby tęsknią za niemi. "
Job 6:20,"Ale zawiodły się ufając im, gdy stanęły przy nich zmieszały się. "
Job 6:21,Tak zaiste zeszliście i wy na nicość (dla mnie); spoglądacie na zgrozę i wzdrygacie się 
Job 6:22,"Alboż mówiłem: ""dajcie mi, a z mienia swojego składajcie dary za mnie, "
Job 6:23,"A wybawcie mnie z mocy ciemięzcy, a z ręki tyrana okupcie mnie!?"" "
Job 6:24,"Nauczcież mnie a zmilczę, a w czem zbłądziłem pokażcie mi. "
Job 6:25,"O, jakże skuteczne są słowa prawdy! ale czegoż dowodzi strofunek wasz? "
Job 6:26,Izali strofować słowa zamierzacie! ależ na wiatr idą mowy zrozpaczonego! 
Job 6:27,"Nawet o sierotę byście los miotali, a frymarczyli o przyjaciela własnego. "
Job 6:28,"A teraz raczcie, zwróćcie się ku mnie, a w oblicze wszak nie skłamię wam. "
Job 6:29,"O zwróćcie się! nie krzywdźcie nadal; tak, zwróćcie się, jeszcze przysługuje mi słuszność w tem jednem. "
Job 6:30,Jest li nieprawość na języku moim? albo czyż nie wyczuwa niedoli podniebienie moje? 
Job 7:1,"Służbą wojenną los człowieka na ziemi, a jako dni najemnika dni jego. "
Job 7:2,"Niby niewolnik, który łaknie cienia, niby najemnik, który czeka na wysługę swoję, "
Job 7:3,"Tak wydzielono mi miesiące nędzy, a doliczono nocy utrapień. "
Job 7:4,"Gdy się kładę powiadam: kiedyż wstanę? a gdy dłuży się wieczór, syt jestem rzucania się aż do świtu. "
Job 7:5,"Ciało moje przyobleka się w robactwo i w skorupę ziemistą, skóra moja się zabliźnia i znowu ropieje. "
Job 7:6,"Dni moje ulatują chyżej niż czołnek tkacki, a przemijają bez nadziei. "
Job 7:7,"Wspomnij, że żywot mój tchnieniem! Nigdy nie ujrzą już szczęścia oczy moje. "
Job 7:8,"Źrenica, która mnie ogląda nie obaczy mnie więcej; oczy Twoje zwrócą się ku mnie, ale nie będzie mnie. "
Job 7:9,"Jak przemija obłok i znika, tak nie wraca, kto do grobu zstąpił. "
Job 7:10,"Nigdy już nie powróci do domu swego, ani pozna go już miejsce jego. "
Job 7:11,"To też nie pohamuję już ust swoich i mówić będę w udręczeniu ducha mojego, i zawodzić w goryczy duszy mojej. "
Job 7:12,"Izalim ja morze albo potwór, że obsadziłeś mnie strażą? "
Job 7:13,"Gdy pomyślę: łoże moje mnie pocieszy, pościel moja ulży boleści mojej, "
Job 7:14,"Tedy trwożysz mnie przez sny, a widziadłami mnie straszysz. "
Job 7:15,"Wolałbym uduszenie, śmierć raczej niźli ten szkielet mój. "
Job 7:16,"Zanikam, wiecznie żyć nie będę: Zaniechajże mnie, bo tchnieniem są dni moje! "
Job 7:17,"Czemże człowiek, że go tak wielce ważysz i że nań zwracasz uwagę swoję? "
Job 7:18,"Że go nawiedzasz z każdym porankiem, a każdej chwili go doświadczasz? "
Job 7:19,"Kiedyż wreszcie odwrócisz wzrok swój odemnie, zaniechasz mnie, ażbym przełknął ślinę moją? "
Job 7:20,"Jeślim zgrzeszył - cóżem Ci uczynił, o stróżu ludzi? Czemużeś mnie sobie za cel położył, żem sam sobie ciężarem? "
Job 7:21,"Czemu nie wybaczasz grzechu mojego, a nie przepuszczasz winy mojej? Bo już położę się w prochu, a gdy mnie poszukasz nie będzie mnie. "
Job 8:1,"Tedy odparł Bildad z Szuach, i rzekł: "
Job 8:2,"Dopókiż podobne rzeczy prawić będziesz, a spłyną gwałtownym wichrem słowa ust twoich? "
Job 8:3,"Alboż krzywi Bóg prawo, alboż wykrzywia Wszechmocny słuszną sprawę? "
Job 8:4,"Gdy mu dzieci twoje zgrzeszyły, wydał On je w moc ich występku. "
Job 8:5,"Gdybyś się jednak sam szczerze doń zwrócił, a Wszechmocnego o miłosierdzie błagał -  "
Job 8:6,"Gdybyś rzeczywiście czysty był i prawy, wtedy rychłoby się zaopiekował tobą, a sprowadził pokój na siedzibę twą sprawiedliwą. "
Job 8:7,"Wtedy okazałby się poprzedni los twój mizernym, a przyszłość twoja wspaniałą wielce. "
Job 8:8,"Albowiem zapytaj tylko pokoleń dawniejszych, a rozważ to, co zbadali ojcowie ich. "
Job 8:9,"- Bo my wszak od wczoraj jesteśmy a nic nie wiemy, gdyż cieniem dni nasze na ziemi -  "
Job 8:10,"Czyż nie nauczą cię one i nie powiedzą, i z głębi doświadczeń swych nie wydobędą orzeczeń? "
Job 8:11,"Alboż rozrasta się trzcina tam gdzie niema bagniska, rozwija się sitowie bez wody? "
Job 8:12,"Choć jeszcze stoi w pierwszej świeżości swojej, a skoszonem być nie mogło, więdnie jednak rychlej niż każda inna trawa. "
Job 8:13,"Tak dzieje się wszystkim, którzy zapomnieli o Bogu, a nadzieja niegodziwego ginie. "
Job 8:14,"Zaprawdę, odcięta podpora jego, a tkanką pajęczą to na czem dufa. "
Job 8:15,"Polega na domu swoim, ale nie ostoi się; wspiera się na nim, ale nie zdzierzy się. "
Job 8:16,"Świeżo zieleni się na słońcu, a po za ogród wybiegają pędy jego. "
Job 8:17,"Wokoło zgliszcz wiją się jego korzenie, przez kamienne mury stara się przeniknąć. "
Job 8:18,"Ale gdy On go wytrzebia z miejsca swojego, wtedy zapiera się go mówiąc: nie widziałem cię nigdy. "
Job 8:19,"Oto taką radość na drodze jego, a z prochu wyrastają inni. "
Job 8:20,"Nie, Bóg nie porzuca niewinnego, a nie wspiera ręki złoczyńców. "
Job 8:21,"Podczas gdy napełni śmiechem usta twoje, a wargi twe tryumfem, "
Job 8:22,"Okryją się hańbą nieprzyjaciele twoi, a namiotu niegodziwych nie będzie. "
Job 9:1,"I odparł Ijob, i rzekł: "
Job 9:2,"Zaiste, wiem ja, że tak jest - kiedyż by miał usprawiedliwić się człowiek wobec Boga! "
Job 9:3,"Gdyby On zechciał spór z nim toczyć, nie zdołałby Mu z tysiąca na jedno odpowiedzieć! "
Job 9:4,"Ten, który wszechmądrej jest myśli i potęgi przemożnej - któż kiedy Mu się sprzeciwił a wyszedł nietknięty. "
Job 9:5,"On, który góry przesuwa nieznacznie, przewracając je w gniewie swoim; "
Job 9:6,"Który wstrząsa ziemię z miejsca swego, że drżą jej filary; "
Job 9:7,"Który rozkazuje słońcu, aby nie świeciło, a gwiazdy pod pieczęć kładzie; "
Job 9:8,"Który rozpościera niebiosa sam Jeden, a kroczy po wzdętych falach morza; "
Job 9:9,"Który niedźwiedzicę stworzył, Oryona i plejady i tajniki południa; "
Job 9:10,"Który rzeczy wielkie i niezbadane czyni, dziwy, którym niemasz liczby. "
Job 9:11,"Oto przechodzi mimo mnie a nie widzę Go, przemyka a nie zauważam tego. "
Job 9:12,Gdy porywa - któż Go powstrzyma? Któż Mu powie: co czynisz? 
Job 9:13,Nie odwraca Bóg gniewu swojego - przed Nim wszak ukorzyły się pomocnicy Rahaba! 
Job 9:14,"Tem mniej zdołałbym ja mu odpowiedzieć, albo dobrać słów wobec Niego. "
Job 9:15,"Ja, któremu choćbym słuszność miał, odpowiedzieć nie wolno, a potępiającego mnie o miłosierdzie błagać muszę. "
Job 9:16,"Choćbym Go wzywał a odpowiedział mi, nie uwierzyłbym jeszcze, że wysłucha głosu mojego. "
Job 9:17,"Raczej w burzy rozsrożyłby się na mnie, a mnożył jeszcze rany moje bez przyczyny. "
Job 9:18,"Nie dopuściłby, abym odetchnął, lecz nasyciłby mnie bólem gorzkim. "
Job 9:19,"Gdybym się udał do siły - oto On mocniejszy, a jeżeli do sądu, któż mnie z Nim sprowadzi? "
Job 9:20,"Choćbym słuszność miał, własne usta moje musiałyby mnie potępić, a choćbym niewinny był, On by mi jednak przewrotność wykazał. "
Job 9:21,Jam niewinny! - cóż mi po życiu mojem! gardzę istnieniem mojem! 
Job 9:22,Wszystko mi jedno - przeto wypowiadam to: zgładza On zarówno pobożnego jak niegodziwego! 
Job 9:23,"Gdy bicz Jego nagle zabija, urąga jeszcze rozpaczy nieskazitelnych. "
Job 9:24,"Ziemia wydana w moc niegodziwych, wzrok sędziów, jej się zakrywa; jeśli On tego nie zrządza - któż tedy inny? "
Job 9:25,"Ale dni moje przeminęły chyżej niż goniec, uleciały mi a nie doznały szczęścia. "
Job 9:26,"Przemknęły niby czółna z trzciny, niby orzeł spuszczający się na żer. "
Job 9:27,"Gdy sobie pomyślę: ""zapomnę o żałości mojej, zaniecham niechęci mojej, a spojrzę pogodnie"". "
Job 9:28,"Tedy lękam się wszystkich utrapień moich, wiem wszak, że nie przepuści mi. "
Job 9:29,"Ja, ja wszak niegodziwym być muszę! czemuż mi jeszcze próżno się wysilać? "
Job 9:30,"Choćbym się wykąpał w wodzie śnieżnej, a mył ługiem ręce moje, "
Job 9:31,"Tobyś jednak w kałuży mnie zanurzył, że brzydziłyby się mną szaty moje. "
Job 9:32,"Bo nie jest On jako ja człowiekiem, abym mu odpowiedzieć mógł, abyśmy pospołu do sądu stanęli. "
Job 9:33,"Niemasz między nami rozjemcy, któryby na nas obu rękę położył. "
Job 9:34,"Niechajby odjął odemnie bat swój, a niechajby groza Jego mnie nie trwożyła. "
Job 9:35,"Tedybym potrafił mówić, nie obawiając się Go - bo takim nie czuję się ja u siebie. "
Job 10:1,"Obrzydziłem sobie życie moje; to też wyleję swobodnie skargę mą nad sobą, a będę mówił w goryczy duszy mojej. "
Job 10:2,"Powiem Bogu: nie potępiaj mnie, oznajmij mi czemu mnie zwalczasz? "
Job 10:3,"Cóż Ci za pożytek, że mnie ciemiężysz, że porzucasz dzieło rąk Twoich, a planom niegodziwych przyświecasz? "
Job 10:4,"Izali masz oczy cielesne, albo czyż widzisz tak, jak ludzie widzą? "
Job 10:5,"Są li dni Twoje jako dni człowieka, albo lata Twoje jako lata ludzkie? "
Job 10:6,"Że poszukujesz winy mojej, a pytasz o grzech mój, "
Job 10:7,"Jakkolwiek wiesz, żem niewinny, i że niema nikogo, któryby z ręki Twej wybawił. "
Job 10:8,"Ręce Twoje ukształtowały i zdziałały mnie, a przecie mnie zewsząd otoczyłeś - a chciałbyś mnie zniweczyć? "
Job 10:9,"O, pomnij, żeś jako glinę mnie uformował, a miałbyś mnie znowu w proch obrócić? "
Job 10:10,"Izaliś nie rozlał mnie jako mleko, i jako ser mnie nie zgęścił? "
Job 10:11,"W skórę i ciało przyoblokłeś mnie, kośćmi i ścięgnami mnie przeplotłeś. "
Job 10:12,"Życiem i łaską mnie darzyłeś, a Opatrzność Twoja strzegła tchnienia mojego. "
Job 10:13,"Wszakże to chowałeś w sercu swojem - wiem, żeś tak sobie umyślił. "
Job 10:14,"Gdybym przewinił, tedybyś mnie pilnował, aby nie przepuścić winy mojej. "
Job 10:15,"A gdybym złoczynił - biada mi! A choćbym słuszność miał, tobym jednak głowy podnieść nie mógł, przesycony hańbą i świadkiem będąc nędzy mojej. "
Job 10:16,"A gdyby się podnieść chciał, jako lew byś mnie ścigał, a doświadczał na mnie, dziwnej mocy Swojej. "
Job 10:17,"Coraz nowych świadków wyprowadziłbyś przeciw mnie, a gniew Swój wielokrotnie na mnie byś wywierał - luzujących się (katuszy) zastęp (wystawiony) przeciw mnie. "
Job 10:18,Czemużeś tedy wywiódł mnie z matczynego łona? Bodajbym skonał zanim oko mnie ujrzało! 
Job 10:19,"Obym był jakoby mnie nigdy nie było, oby mnie zaraz z żywota do grobu zaniesiono! "
Job 10:20,"Nieliczne już dni mi zostały - niechajże zaniecha, odwróci się odemnie, abym odżył cokolwiek. "
Job 10:21,"Zanim pójdę, zkąd nie wrócę, do ziemi ciemności i pomroki śmiertelnej. "
Job 10:22,"Do ziemi zamierzchłej niby północ, (do ziemi) strasznego mroku i zamieszania, gdzie niejako sama północ przyświeca. "
Job 11:1,Tedy odparł Cofar z Naamy i rzekł: 
Job 11:2,"Godziż się, aby ta ciżba słów bez odpowiedzi została? a miałbyż ten szermierz gadatliwy słuszność zachować? "
Job 11:3,Brednie twe miałyby mężów do milczenia zniewolić? a miałżebyś urągać a nikt by cię nie zawstydził? 
Job 11:4,"Rzekłeś wszak: czysta nauka moja, a nieskazitelny jestem przed oczyma Twojemi! "
Job 11:5,"Ale zaprawdę - gdyby Bóg tylko przemówić zechciał, a usta swoje przeciw tobie otworzył. "
Job 11:6,"Tedy objawił by ci tajnie mądrości jak wieloraką prawdę mieszczą - poznałbyś wtedy, że przebaczył Bóg część winy twojej! "
Job 11:7,"Czyżbyś istotę Boga chciał zgłębić, albo nieskończoność Wszechmocnego zbadać? "
Job 11:8,Wyższą jest niż niebiosa - co poczniesz? głębszą ona niż przepaść - cóż wiedzieć możesz? 
Job 11:9,"Dłuższa niż ziemia jej miara, a szersza niż morze! "
Job 11:10,Jeśli przemknie i uwięzi i (sąd) zgromadzi - któż Mu wzbroni? 
Job 11:11,"Albowiem On - zna On ludzi fałszu, a widzi bezprawie, choć nikt nie miarkuje. "
Job 11:12,"A wtedy nabiera półgłówek rozumu, a przeradza się w człowieka, dzikiego osła źrebię. "
Job 11:13,"Jeśli przygotujesz serce twoje, a wyciągniesz do Niego ręce twoje. "
Job 11:14,"Jeśli mianowicie nieprawość w ręce twojej, usuń ją, a niedopuszczaj, aby zamieszkała krzywda w namiocie twoim. "
Job 11:15,"Wtedy podniesiesz oblicze twe wolne od zmazy, a staniesz silnie, a nie będziesz się obawiał. "
Job 11:16,"Tak, wtedy zapomnisz o utrapieniu, i niby o powodzi, która przeminęła, pomyślisz o niem. "
Job 11:17,"A jaśniej niż południe wzejdzie ci życie; a choćby się zasępiło, jednak jako poranek będzie! "
Job 11:18,"Możesz ufać, bo jeszcze jest nadzieja, a gdy się rozejrzysz - możesz spokojnie się położyć. "
Job 11:19,"I leżeć będziesz, a nikt nie wystraszy, a wielu ubiegać się będzie o łaskę twoją. "
Job 11:20,"Ale oczy niegodziwych zanikną, stracona wszelka ucieczka dla nich, a nadzieją ich - wyzionąć ducha. "
Job 12:1,"Zatem odparł Ijob, i rzekł: "
Job 12:2,"Wy zaprawdę, wyście jedni ludźmi, a wraz z wami zamrze mądrość! "
Job 12:3,"Ale mam i ja rozum jako i wy, a nie pośledniejszym od was - a komuż by nie znane były rzeczy podobne! "
Job 12:4,"Pośmiewiskiem dla własnego przyjaciela się stałem, ja, który wzywając Boga wysłuchanym bywał, pośmiewiskiem ja, prawy, nieskazitelny! "
Job 12:5,"Nieszczęściu pogarda! - tak należy wedle wyobrażeń szczęśliwca - pchnięcie tym, którym noga się chwieje! "
Job 12:6,"Bezpiecznie stoją namioty łupieżców, a bez troski żyją wzbudzający gniew Boży, - ktokolwiek Boga swego w pięści swej trzyma. "
Job 12:7,"Zaprawdę, zapytaj u zwierząt a nauczą cię, a ptactwo nieba ci opowie. "
Job 12:8,"Albo przemów do ziemi a wskaże ci, a objaśnią ci to ryby morza. "
Job 12:9,"Któżby nie poznał w tem wszystkiem, że ręka Wiekuistego to stworzyła. "
Job 12:10,W czyjej mocy dusza wszelkiego żywota i duch wszelkiego ciała ludzkiego. 
Job 12:11,"Alboż nie ma próbować ucho słów, tak jako kosztuje podniebienie pokarmu? "
Job 12:12,"U sędziwych jest mądrość, a przy długim żywocie roztropność. "
Job 12:13,"Ale u Niego samego tylko mądrość i moc, Jego jest rada i roztropność! "
Job 12:14,"Gdy On burzy, tedy nikt już nie odbuduje, gdy On kogo zamknie, wtedy nikt nie roztworzy! "
Job 12:15,"Hamuje wody a wysychają; puszcza je, a podrywają ziemię. "
Job 12:16,"Przy Nim tylko potęga i trwałość, do Niego należy zwiedziony i zwodziciel. "
Job 12:17,"Uprowadza radców boso, a sędziów ogłupia. "
Job 12:18,"Rozwalnia więzy królów, a nakłada pęta na własne ich biodra. "
Job 12:19,"Wywodzi kapłanów boso, a silnie utrwalonych niweczy. "
Job 12:20,"Odejmuje mowę doświadczonym, a pozbawia starców zdrowego sądu. "
Job 12:21,"Wylewa pogardę na szlachetnych, a pas potężnych rozluźnia. "
Job 12:22,"Odsłania ukryte tajnie z ciemności, a wydobywa mrok głęboki na światło. "
Job 12:23,"Daje rozrost narodom, by je następnie gubić, rozprzestrzenia narody, aby je uprowadzić. "
Job 12:24,"Odbiera rozum naczelnikom ludu, a daje im błądzić po pustyni bezdrożnej. "
Job 12:25,"Macają w ciemności bez światła, a każe im zataczać się jako pijanym. "
Job 13:1,"Patrz, wszystko to widziało oko moje, słyszało ucho moje i zamiarkowało sobie! "
Job 13:2,"Co wam wiadomo, wiem i ja, nie jestem pośledniejszy od was. "
Job 13:3,"Wszakże chciałbym do Wszechmocnego przemówić, a rozprawić się z Bogiem bym pragnął. "
Job 13:4,"Bo zaprawdę wy, zlepiaczami tylko fałszu jesteście, marnymi pocieszycielami społem. "
Job 13:5,"O, gdybyście raczej zupełnie milczeli, to mogłoby to wam za mądrość uchodzić! "
Job 13:6,"Posłuchajcież tedy przygany mojej, a zważcie na zarzuty ust moich. "
Job 13:7,"Czyż chcecie gwoli Bogu bezprawie głosić, a gwoli Niemu mamidła prawić? "
Job 13:8,"Czyż chcecie oblicze Jego uwzględnić, albo dla Boga spór toczyć? "
Job 13:9,"Czyż dobrze by było, gdyby was zbadał, albo czyż zwodzić Go chcecie jak się człowieka zwodzi? "
Job 13:10,"Zaiste, skarci, skarci On was, jeżeli potajemnie oblicze Jego uwzględniacie. "
Job 13:11,"Izali nie ogłuszy was majestat Jego, a nie spadnie na was postrach Jego? "
Job 13:12,"Hasła wasze są to przypowieści kreślone w popiele, szańcami z gliny są szańce wasze. "
Job 13:13,"Zaniechajcie mnie, abym mówić mógł, a niechaj przyjdzie na mnie co chce. "
Job 13:14,"Cokolwiek się stanie, wezmę ciało swe w zęby, a złożę duszę mą w pięści moje. "
Job 13:15,Wszak mnie i tak uśmierci; nie mam już nadziei. Ale postępowanie moje pragnąłbym w oblicze Mu wykazać. 
Job 13:16,"Już to samo jest mi zbawieniem, że nie może stanąć przed Nim obłudnik. "
Job 13:17,"Posłuchajcie tedy uważnie wyznania mojego, a niech oświadczenie moje dojdzie uszu waszych. "
Job 13:18,Otom ułożył już sprawę moję; wiem że słuszność zachowam. 
Job 13:19,"Któż jest ten, któryby prawować się mógł zemną. Bo wtedybym już zamilknął i skonał! "
Job 13:20,"Tylko dwóch tych rzeczy nie czyń mi, a wtedy skrywać się nie będę przed obliczem Twojem. "
Job 13:21,"Rękę Twoją usuń odemnie, a groza Twoja niechaj nie trwoży mnie! "
Job 13:22,"Wtedy zawołaj a odpowiem, albo będę ja mówił, a Ty mi odpowiadaj! "
Job 13:23,"Ileż to jest win i grzechów moich? Występki, zbrodnie moje wskaż mi! "
Job 13:24,"Czemu zakrywasz oblicze Twoje, a poczytujesz mnie za wroga swego? "
Job 13:25,"Czyżbyś zawiany liść straszył, a uschłe źdźbło ścigał, "
Job 13:26,"Że piszesz na mnie tak gorzki wyrok, a w dziedzictwie dajesz młodociane winy moje. "
Job 13:27,"Że kładziesz w pęta nogi moje, a śledzisz wszystkie ścieżki moje, zakreślając kołem stopy nóg moich. "
Job 13:28,"A ten człowiek właśnie jakby próchnem toczony się rozpada, jako szata, którą zżarł mól. "
Job 14:1,"Człowiek z kobiety zrodzony, krótkich dni i przesycony niepokojem. "
Job 14:2,"Jako kwiat rozwija się i więdnie, jako cień przelatuje a nie ostoi się. "
Job 14:3,"A nad takim trzymasz otwarte oczy Twoje, a mnie pociągasz na sąd przed Siebie. "
Job 14:4,Jakże by mógł czysty z nieczystego się wytworzyć! Ani jeden! 
Job 14:5,"Gdy jednak ustanowione są dni jego, a liczba miesięcy jego u Ciebie ustalona, gdyś wyznaczył kres jego, którego przekroczyć nie wstanie. "
Job 14:6,"Tedy odwróć wzrok swój od niego, aby wytchnąć mógł, i aby się ucieszył jak najemnik dzienną wysługą swoją. "
Job 14:7,"Bo ma wprawdzie drzewo jeszcze nadzieję: gdy ściętem zostaje odradza się znowu, a pędy jego nie ustają. "
Job 14:8,"Choć zestarzeje się w ziemi korzeń jego, a w prochu obumiera pień jego. "
Job 14:9,"Na woń wody się odrasta, puszczając gałązki jak zasadzona świeżo latorośl. "
Job 14:10,"Ale gdy umiera mąż, leży on bezwładny, a gdy skonał człowiek - gdzież wtedy jest? "
Job 14:11,"Jako ściekają wody z morza, a strumień opada i wysycha. "
Job 14:12,"Tak kładzie się człowiek a nie powstaje więcej; a pokąd stoją niebiosa nie rozbudzi się, a nie ocknie ze snu swojego. "
Job 14:13,"Gdybyś mnie też w otchłani schował, ukrył mnie, póki się gniew Twój nie uśmierzy; gdybyś oznaczył mi kres, a następnie wspomniał o mnie! "
Job 14:14,"Gdy umiera człowiek czyż znowu ożyje? Przez wszystkie dni służby mojej bym wtedy wytrwał, póki by nie nadeszło wyzwolenie moje. "
Job 14:15,"Wezwałbyś a jabym Ci odpowiedział, za dziełem rąk Twoich byś zatęsknił! "
Job 14:16,"Ale teraz liczysz moje kroki, czuwasz nad grzechem moim. "
Job 14:17,"Opieczętowany leży w mieszku występek mój, a zaszyta wina moja. "
Job 14:18,"Zaprawdę, jako góra w upadku się kruszy, a jako skała się usuwa z miejsca swojego; "
Job 14:19,"Jako głazy woda wydrąża, a spłukują fale jej grunt ziemi, tak obracasz w niwecz nadzieję człowieka! "
Job 14:20,"Pokonywasz go na zawsze, a odchodzi, przeobrażasz oblicze jego i puszczasz go. "
Job 14:21,"Gdy dzieci jego cześć zyskują - on tego nieświadom - a gdy w poniżeniu są, on na nie nie baczy. "
Job 14:22,"Tylko nad nim samym boleje jego ciało, tylko nad nim samym smuci się jego dusza. "
Job 15:1,"Tedy odparł Elifaz z Themanu, i rzekł: "
Job 15:2,"Izali odpowiada mędrzec zdaniem błahem, a nadyma wiatrem wschodnim pierś swoją? "
Job 15:3,"Szermując mową bez pożytku, słowami, któremi nic nie wskóra? "
Job 15:4,"Zaiste, niweczysz bogobojność, a znosisz modlitwę należną Bogu. "
Job 15:5,"Bo wyćwiczyła wina usta twoje, choć wybrałeś sobie mowę chytrych. "
Job 15:6,"Potępiają cię usta twoje, nie ja, a własne wargi twoje świadczą przeciw tobie. "
Job 15:7,"Izaliś jako pierwszy z ludzi się urodził, a przed pagórkami jeszcze utworzony? "
Job 15:8,"Izaliś na radzie Bożej podsłuchywał, a taką mądrość tam sobie zdobył? "
Job 15:9,"Co ty wiesz coby i nam nie było wiadomem, co ty rozumiesz, czegobyśmy i my nie rozumieli? "
Job 15:10,"I między nami są starcy i sędziwi, starsi niż twój ojciec w lata! "
Job 15:11,"Czyżby pociechy boskie za błahe ci były, i słowo które łagodnie z tobą się obeszło? "
Job 15:12,"Czemuż cię tak uniosło serce twoje, i czemu tak łypiesz oczyma swojemi. "
Job 15:13,"Że przeciw Bogu zwracasz ducha twojego, a podobne słowa z ust twych wyrzucasz? "
Job 15:14,"Czemże człowiek, aby czystym być mógł, i aby sprawiedliwym był zrodzony z niewiasty? "
Job 15:15,"Nawet świętym Swoim nie ufa, a nie są czyste niebiosa w oczach Jego. "
Job 15:16,"Tem mniej wstrętny i zepsuty - człowiek, który bezprawie niby wodę pije. "
Job 15:17,"Zwrócę uwagę twoję, posłuchaj mnie! a com widział oznajmię ci. "
Job 15:18,"Co mędrcy przekazali a nie utaili, (jako tradycję) od ojców swoich. "
Job 15:19,"Im samym jeszcze była ziemia oddana, a nie był przeszedł obcy w pośród nich. "
Job 15:20,"Po wszystkie dni swoje musi niegodziwy się trwożyć i po wszystkie lata, które zachowane są okrutnemu. "
Job 15:21,"Odgłos strachów (brzmi) w uszach jego, wśród pokoju napada nań pogromca. "
Job 15:22,"Nie wierzy żeby miał z pomroki ujść, a zachowany on dla miecza. "
Job 15:23,"Tuła się za chlebem, gdzież go znaleść? - wie że zgotowany u boku jego dzień ciemności. "
Job 15:24,"Trwoży go bieda i strapienie, chwyta go jako król gotowy do szturmu. "
Job 15:25,"Albowiem wyciągnął przeciw Bogu rękę swą, a Wszechmocnemu się opierał. "
Job 15:26,"Natarł nań (wyniosłą) szyją, grubymi grzbietami tarcz swoich. "
Job 15:27,"Ponieważ pokrył tłuszczem oblicze swoje, a tukiem obsadził lędźwie swe. "
Job 15:28,"A osiadł w miastach zapadłych, w domach, w których nikt mieszkać nie powinien, które w zgliszcze obrócić się mają. "
Job 15:29,"Nie zbogaci się i nie ostoi się mienie jego, ani uginać się będzie ku ziemi wierzchołek ich. "
Job 15:30,"Nie ujdzie on ciemności, odrośl jego wysuszy płomień, a zaniknie przez wzburzone tchnienie ust Jego. "
Job 15:31,"Niechaj nie dufa kłamstwu, bo się zawiedzie, bo fałsz będzie nagrodą jego. "
Job 15:32,"Zanim nadejdzie dzień jego spełni się, a palmowy liść jego nie zazieleni się więcej. "
Job 15:33,Jako winograd strąci uległe grona swoje i jako oliwnik kwiat swój zrzuci. 
Job 15:34,"Bo bezpłodną zostaje rzesza nieuczciwych, a pochłania ogień namioty za przekupstwo (zbudowane). "
Job 15:35,"Poczęli nieprawość, a zrodzili nieszczęście, a żywot ich przygotowuje obłudę. "
Job 16:1,"Zatem odparł Ijob, i rzekł: "
Job 16:2,Słyszałem podobnych rzeczy dużo; pocieszyciele marni wy wszyscy. 
Job 16:3,Izali już koniec mowom czczym? Albo cóż cię pobudza do podobnej odpowiedzi? 
Job 16:4,"I jabym potrafił mówić jak wy - gdybyście na miejscu mojem byli - mógłbym zestawić przeciw wam słowa, a potrząsać nad wami głową moją. "
Job 16:5,"Krzepiłbym was ustami mojemi, a współczucie warg moich sprawiło by wam ulgę. "
Job 16:6,"Jeżeli dalej mówię, nie ukoi się przeto ból mój, a jeżeli zaniecham izali ustąpi co odemnie? "
Job 16:7,Ale teraz wyczerpnął już siłę moję - opustoszyłeś całe koło me rodzinne. 
Job 16:8,"Pochwyciłeś mnie, a to ma świadczyć przeciw mnie? Tak, występuje przeciw mnie własna niemoc moja, w oblicze moje oskarża mnie. "
Job 16:9,"Gniew Jego szarpie mnie i ściga, zgrzyta na mnie zębami swoimi; jako wróg mój rozsrożył na mnie wzrok swój. "
Job 16:10,"Rozwierają na mnie usta, uderzają sromotnie lica moje, wespół skupiają się przeciw mnie. "
Job 16:11,"Wydał mnie Bóg przewrotnym, a w ręce niegodziwych wtrącił mnie. "
Job 16:12,"Żyłem spokojnie - a skruszył mnie, i pochwycił za kark mój, i wstrząsnął mną i postawił mnie za cel sobie. "
Job 16:13,"Okrążają mnie strzały Jego, bez litości rozdziera nerki moje, wylewa na ziemię żółć moją. "
Job 16:14,"Porażeniem za porażeniem razi mnie, rzucił się na mnie jako mocarz. "
Job 16:15,"Wór uszyłem wokoło skóry mojej, wryłem w ziemię róg mój. "
Job 16:16,"Oblicze moje zaczerwienione od płaczu, a na powiekach moich mrok śmiertelny. "
Job 16:17,"Jakkolwiek niemasz krzywdy w ręku moich, a czysta modlitwa moja. "
Job 16:18,"O ziemio, nie zakrywajże krwi mojej! Niechaj nie znajdzie spoczynku skarga moja! "
Job 16:19,"Już i teraz świadek mój w niebiosach, a orędownik mój w wysokościach. "
Job 16:20,Naśmiewają się zemnie przyjaciele moi - ku Bogu spogląda łzawe oko moje. 
Job 16:21,"Aby rozstrzygnął spór człowieka z Bogiem, a między synem Adama a bliźnim swoim. "
Job 16:22,"Albowiem lata już nieliczne przyjdą, a ścieżką po której nie wrócę, odejść muszę. "
Job 17:1,"Duch mój złamany, dni moje zagasły, groby czekają mnie. "
Job 17:2,"A tu stroją jeszcze drwiny zemnie, a na obelgi ich musi spoczywać ustawicznie oko moje! "
Job 17:3,"O złóżże rękojmię za mnie, wstaw się za mną do samego siebie! Któżby inny dał porękę za mnie? "
Job 17:4,"Albowiem tych serce zamknąłeś dla wyrozumienia, ale przeto i nie pozwolisz im przemódz. "
Job 17:5,"Dla podziału łupów zdradza się przyjaciół, jakkolwiek oczy własnych dzieci zanikają. "
Job 17:6,"Na przysłowie ludziom wystawił mnie, na takiego któremu w twarz plują. "
Job 17:7,"Tak, że zamroczyło się od utrapień oko moje, a członki moje - jako cień wszystkie. "
Job 17:8,"Wzdrygają się nad tem prawi, a obrusza się niewinny, nad (powodzeniem) szalbierza. "
Job 17:9,"Jednak trzyma się sprawiedliwy drogi swojej, a nabiera wytrwałości kto czystych jest rąk. "
Job 17:10,"Wy wszakże społem przyjdźcie na nowo, przyjdźcie tylko! Nie znajdę wszak mędrca w pośród was! "
Job 17:11,"Dni moje przeminęły, zamysły me się zerwały, one które własnością serca mego były. "
Job 17:12,"Noc chcą obrócić w dzień, światło ma mi bliższem być niż mrok. "
Job 17:13,"Jeżeli jednak czekać muszę na przepaść jako na dom swój, a w ciemności usłać łoże moje. "
Job 17:14,"Jeżeli mi do grobu wołać: ojcem moim ty, matko i siostro moja do robactwa. "
Job 17:15,"Gdzież tedy nadzieja moja, tak, moja nadzieja, któż ją wyśledzi? "
Job 17:16,"Ku zaworom otchłani zstępuje ona, a razem w prochu się ułożym. "
Job 18:1,"Zatem odparł Bildad z Szuach, i rzekł: "
Job 18:2,"Dopókiż jeszcze urządzać wam te łowy na słowa? Rozmyślcie się, a następnie pomówim! "
Job 18:3,"Czemuśmy poczytywani jako bydło, uważani jako zakuci w oczach waszych? "
Job 18:4,"Ty, który sam się rozszarpujesz w gniewie swoim - czyż gwoli tobie wyludnioną ma być ziemia, albo usunąć się skała z miejsca swojego? "
Job 18:5,"Bo jednak światło niegodziwego gaśnie, a nie świeci płomień ogniska jego. "
Job 18:6,"Mroczy się jasność w jego namiocie, a gaśnie nad nim pochodnia jego. "
Job 18:7,"Skracają się kroki jego dzielne, a strąca go (w przepaść) własny jego zamysł. "
Job 18:8,Bo wpędzany bywa w sieć własnemi stopami a po plecionce chodzić musi. 
Job 18:9,"Chwyta go za piętę potrzask, silnie trzymają go sidła. "
Job 18:10,"Ukryta przy ziemi pętlica dla niego, a połapka nań na tropie. "
Job 18:11,Trwożą go postrachy dokoła i płoszą go na każdym kroku. 
Job 18:12,"Łaknie go niedola, a klęska przygotowana u boku jego. "
Job 18:13,"Pożera włókna skóry jego, pochłania członki jego pierworodny śmierci. "
Job 18:14,"Wyrwany zostaje z namiotu swego, w którym bezpiecznym się mniemał, i napędza go do króla postrachów. "
Job 18:15,"Osiada w namiocie jego co doń nie należy, rozsypują na siedzibę jego siarkę. "
Job 18:16,"Z dołu korzenie jego usychają, a z wierzchu więdną gałęzie jego. "
Job 18:17,"Pamięć jego znika z ziemi, a imienia jego nie wspominają po ulicach. "
Job 18:18,"Wyrzucają go od światła do ciemności, a z okręgu świata wypędzają go. "
Job 18:19,"Ani syn ani wnuk nie pozostaje mu w rodzie jego, a niema niedobitka w sadybie jego. "
Job 18:20,"Nad dolą jego przerażają się potomni, a przodków jego ogarnia zgroza. "
Job 18:21,"Oto tak bywa z mieszkaniem szalbierza, takiem miejsce tego, który Boga nie znał. "
Job 19:1,"Zatem odparł Ijob, i rzekł: "
Job 19:2,"Dopókiż chcecie dręczyć duszę moję, a gnębić mnie mowami! "
Job 19:3,"Już oto dziesięciokrotnie lżyliście mnie, a nie wstydzicie się mnie krzywdzić. "
Job 19:4,"A jeślim w istocie zbłądził, to wszak zostaje błąd mój tylko przy mnie ukrytym. "
Job 19:5,Jeżeli się rzeczywiście wywyższyć chcecie nademnie tedy złóżcie mi dowód hańby mojej! 
Job 19:6,"Wiedźcie więc, że to Bóg mnie ugiął, a siecią Swą mnie oplatał. "
Job 19:7,"Oto wołam o gwałt, a nie znajduję posłuchu, zwę pomocy, ale niema sądu. "
Job 19:8,"Drogę mą zagrodził, że przejść nie mogę, a ponad ścieżką moją rozpostarł mrok. "
Job 19:9,"Ze czci mojej mnie odarł, a strącił koronę z głowy mojej. "
Job 19:10,"Skruszył mnie dokoła, abym zginął, i wyrwał jako drzewo nadzieję moję. "
Job 19:11,"Rozpalił przeciw mnie gniew Swój, a policzył mnie między wrogów Swoich. "
Job 19:12,"Społem nadciągnęły hufce Jego, utorowały sobie drogę ku mnie, i rozłożyły się dokoła namiotu mego. "
Job 19:13,"Braci moich odemnie oddalił, a przyjaciele moi stronią mnie. "
Job 19:14,"Opuścili mnie powinowaci moi, a znajomi zapomnieli o mnie. "
Job 19:15,"Domownicy i służebnice moje poczytują mnie za obcego, cudzym się stałem w oczach ich. "
Job 19:16,"Gdy wołam sługę mojego nie odzywa się, choć go błagam usty mojemi. "
Job 19:17,"Oddech mój wstrętny żonie mojej, a prośba moja rodzonym mym braciom. "
Job 19:18,Swawolni nawet malce gardzą mną; gdy powstać chcę urągają mi. 
Job 19:19,"Brzydzą się mną zaufani moi, a ci, których miłowałem zwrócili się przeciw mnie. "
Job 19:20,"Do skóry i ciała mego przylgnęły kości moje, a ocalały zaledwie dziąsła zębów moich. "
Job 19:21,"Zmiłujcie się, zmiłujcie nademną, wy przyjaciele moi, bo ręka Boska dotknęła mnie! "
Job 19:22,"Czemu prześladujecie mnie jak Bóg, a nie możecie się nasycić ciała mojego? "
Job 19:23,"Ach, gdyby też zapisane zostały słowa moje, gdyby też w księdze je skreślono! "
Job 19:24,"Rylcem żelaznym i w ołowiu na wieki, oby w skale je wyryto! "
Job 19:25,"Co do mnie, wiem, że wybawca mój żyje, i że jako ostatni ponad prochem się wzniesie. "
Job 19:26,"Że następnie, gdy to ciało moje roztoczone będzie, jednak i wolen ciała ujrzę Boga! "
Job 19:27,"Ujrzę Go sam, tak, oczy moje Go zobaczą, a nie jako przeciwnika. Zanikają w łonie mem nerki moje (w tęsknocie za tem). "
Job 19:28,Gdybyście wszakże rzekli: czemże go prześladować mamy i że korzeń rzeczy znaleziony we mnie. 
Job 19:29,"Drżyjcie przed mieczem! bo zapalczywość będzie pomszczona przez miecz, abyście poznali, że jest sąd! "
Job 20:1,"Zatem odparł Cofar z Naamy, i rzekł: "
Job 20:2,"Właśnie dlatego znaglają mnie znowu myśli moje, i dlatego wzburzonym się czuję. "
Job 20:3,"Naganę mnie hańbiącą słyszałem, a wiatr niezrozumiały dla mnie odpowiedział mi. "
Job 20:4,"Izali nie znasz tej prawdy odwiecznej, (znanej) od chwili ustanowienia człowieka na ziemi. "
Job 20:5,"Że tryumf niegodziwych krótkotrwały jest, a radość szalbierzy tylko chwilową? "
Job 20:6,"Choćby wzniosła się ku niebu hardość jego, a sięgała głowa jego obłoków. "
Job 20:7,"Wszakże jako mierzwa jego zginie na wieki, a ci którzy go widzieli zapytają się: gdzież się podział? "
Job 20:8,"Niby sen ulatuje a nie znajdują go, a spłoszonym zostaje niby widziadło nocne. "
Job 20:9,"Oko, które go oglądało nie (ujrzy) go więcej, a nie obaczy go już nigdy miejsce jego. "
Job 20:10,"Dzieci jego muszą krzywdzonych zaspakajać, a ręce jego zwrócić co wydarł. "
Job 20:11,"Choć członki jego młodzieńczej siły pełne, to musi ona jednak w prochu z nim spocząć. "
Job 20:12,"Choć słodkiem jest zło ustom jego, a chowa je pod językiem swoim. "
Job 20:13,"Choć je pielęgnuje a nie wypuszcza, a trzyma na podniebieniu swojem. "
Job 20:14,"To odmienia się jednak pokarm w jego trzewach, w żółć jaszczurczą w jego wnętrzu. "
Job 20:15,"Bogactwa pochłonął, ale musi je znowu zrzucić, - z żywota jego wyżenie je Bóg. "
Job 20:16,"Jad jaszczurczy wessał, uśmierca go żądło gadów syczących. "
Job 20:17,"Nie rozkoszować mu się widokiem potoków, ani rozlewających się strumieni miodu i śmietanki. "
Job 20:18,"Wydać musi pracę cudzą, a nie zażyje jej, ilekolwiekby nie nabył dóbr, nie ucieszy się niemi. "
Job 20:19,"Albowiem gnębił a opuszczał biednych, zagarnął dom, którego nie zbudował. "
Job 20:20,"Zaprawdę, nie zaznawał pokoju w łonie swojem, dlatego też ze skarbów swych nic nie uchroni. "
Job 20:21,"Nic nie uszło pożądliwości jego, przeto niema trwałości jego dobro. "
Job 20:22,"W pełni dostatku swego gnębi się, cała moc strapienia spada nań. "
Job 20:23,"Aby mu stało na napełnienie żywota swego, spuszcza nań żar gniewu swojego, a zrasza go (siarczystą) wilgocią swoją. "
Job 20:24,"Choć schroni się przed zbroją żelazną, przebije go grot z kruszcu. "
Job 20:25,"Wyciąga go a wychodzi z grzbietu, a iskrząca się stal z żółci jego; uchodzi a postrachy na nim. "
Job 20:26,"Wszystek mrok zasadził się na skarby jego, pożera go ogień nie rozniecony (przez ludzi); strawia szczątki w namiocie jego. "
Job 20:27,"Odsłaniają niebiosa jego winę, a ziemia powstaje przeciw niemu. "
Job 20:28,Uwięziony będzie plon domu jego; rozpływającą się on wodą w dzień gniewu Jego. 
Job 20:29,"Oto udział niegodziwego od Boga, i dziedzictwo naznaczone mu od Wszechmocnego. "
Job 21:1,"Zatem odparł Ijob, i rzekł: "
Job 21:2,"Słuchajcie, słuchajcie mowy mojej, a niechaj mi to będzie pociechą od was! "
Job 21:3,"Pozwólcie mi mówić, a po przemówieniu mojem niechajby każdy urągał! "
Job 21:4,Alboż zwraca się przeciw ludziom skarga moja i jakżebym wtedy zdołał cierpliwość zachować? 
Job 21:5,"Spójrzcie na mnie a strętwiejcie, a połóżcie dłoń na usta. "
Job 21:6,"Tak, gdy pomyślę o tem przerażam się, a dreszcz przenika ciało moje. "
Job 21:7,"Czemu zachowują niegodziwi życie, starzeją się, a nawet wzmagają się na sile? "
Job 21:8,"Potomstwo ich rozwija się w ich obliczu, wespół z nimi, a mają odrośle swe przed oczyma. "
Job 21:9,"Domy ich bezpieczne, wolne od trwogi, a nie dotyka ich rózga Boża. "
Job 21:10,Byk jego parzy się a nie psuje (nasienia); krowa jego rzuca lekko a nie pomiata. 
Job 21:11,"Niby trzodę wypuszczają pacholęta swoje, a dziatki ich hasają. "
Job 21:12,"Wyśpiewują głośno przy bębnie i cytrze, a cieszą się przy dźwiękach fletu. "
Job 21:13,"Trawią w szczęściu dni swoje, a w mgnieniu oka zstępują do grobu. "
Job 21:14,A jednak mawiali do Boga: usuń się od nas - a poznania dróg Twych nie żądamy! 
Job 21:15,"Któż Wszechmocny, abyśmy Mu służyli, a jakiż nam pożytek gdy się zwrócim doń z prośbą? "
Job 21:16,"Zaprawdę, nie w ich mocy było ich szczęście - jakkolwiek myśl niegodziwych daleka odemnie. "
Job 21:17,"Czyż to często ""gaśnie pochodnia niegodziwych"", a przypada na nich ich zaguba? Czyż często wydziela losy w gniewie swoim. "
Job 21:18,"A są jako źdźbło wobec wiatru, albo jako plewa, którą porywa wicher? "
Job 21:19,"""Bóg przechowuje dzieciom jego jego niedolę"". Niechajby mu samemu zapłacił, aby to uczuł! "
Job 21:20,"Niechaj własne jego oczy ujrzą zagubę swoję, a z zapalczywości Wszechmocnego niechaj sam pije! "
Job 21:21,"Bo cóż obchodzi go dom jego, gdy po nim będzie, gdy liczba miesięcy jego obrachowaną zostanie? "
Job 21:22,"Alboż można Boga poznania uczyć, Jego który niebiosa sądzi? "
Job 21:23,"Ten umiera w pełni pomyślności, zewsząd bezpieczny i spokojny. "
Job 21:24,"Kadzie jego napełnione są mlekiem, a szpik kości jego napojony. "
Job 21:25,"A inny umiera w goryczy duszy, nie zakosztowawszy nigdy szczęścia. "
Job 21:26,"Wspólnie układli się w prochu, a robactwo pokrywa ich (obu). "
Job 21:27,"Oto znam myśli wasze, i zamysły, którymi mnie krzywdzicie. "
Job 21:28,"Jeżeli powiadacie: gdzież dom tyrana, a gdzie namiot służący na sadybę niegodziwym? "
Job 21:29,Czemu tedy nie pytacie się przechodniów po drodze - dowodów ich nie zapoznacie. 
Job 21:30,"Że w dzień klęski oszczędzany bywa zły, w dzień gniewu uprowadzeni zostają. "
Job 21:31,Któż wytyka mu w oblicze drogę jego? Spełnił! - któż mu za to odpłaci? 
Job 21:32,"A gdy na miejsce grobów wyprowadzonym zostaje, trzymają jeszcze straż na kurhanie jego. "
Job 21:33,"Słodkie mu są skiby doliny, a za nim ciągnie tłum, jak i przed nim (lud) niezliczony. "
Job 21:34,"I jakże możecie mnie tak błaho pocieszać, gdy wszak odpowiedzi wasze - pozostają obłudą. "
Job 22:1,"Zatem odparł Elifaz z Themanu, i rzekł: "
Job 22:2,Azali Bogu świadczy przysługę człowiek? wszak raczej samemu sobie służy rozumny. 
Job 22:3,"Azali to korzyść dla Wszechmocnego gdyś sprawiedliwy, albo pożytek dlań gdy uzacniasz swe drogi? "
Job 22:4,"Czyżby dla bogobojności twojej cię karcił, alboż dlatego wszczynał sprawę z tobą? "
Job 22:5,"Czyż nie jest raczej wielką niecność twoja, a nieskończone przewinienia twoje? "
Job 22:6,"Zapewneś tradował braci twych bezprawnie, a obdzierał z szat nawpół nagich. "
Job 22:7,"Nie podałeś nawet wody znużonemu, a głodnemu odmówiłeś chleba. "
Job 22:8,"Człowiekowi pięści - do niego należała ziemia, a kto powagi zażywał osiadł na niej. "
Job 22:9,"Wdowy wszakże wypędzałeś z próżną dłonią, a ramiona sierot zmiażdżone zostały. "
Job 22:10,"Przeto otaczają cię zewsząd sidła, a trwoży cię postrach nagły. "
Job 22:11,"Alboż nie widzisz wciąż jeszcze wskutek ciemności i powodzi wód, która cię okrywa? "
Job 22:12,Nie jest li Bóg wysoko na niebiosach? Spojrzże na czoło gwiazd jak niedościgłe są. 
Job 22:13,"A jeszcze mówisz: ""Cóż wie Bóg? Alboż poprzez gęste tumany sądzić będzie? "
Job 22:14,"Chmury są osłoną dla Niego, że nie widzi, a po kręgu niebieskim przechadza się"". "
Job 22:15,"Chcesz li trzymać się szlaku odwiecznego, którym kroczyli ludzie fałszu? "
Job 22:16,"Ci, którzy porwani zostali przed czasem swoim, których grunt rzeka uniosła. "
Job 22:17,Mawiali oni do Boga: usuń się od nas! a cóż (mniemali) mógłby Wszechmocny im uczynić? 
Job 22:18,"W istocie, napełniał On domy ich dobrem - chociaż zamysły niegodziwych dalekie odemnie. "
Job 22:19,"Ale widzą (koniec ich) prawi, i cieszą się, a niewinny urąga im. "
Job 22:20,"Zaprawdę, unicestwieni przeciwnicy nasi, a pozostałość ich pochłonął ogień. "
Job 22:21,"Bądźże zgodny z Nim a zachowaj pokój, przytem jedynie spotka cię dobro. "
Job 22:22,"Przyjmże z ust Jego naukę, a złóż słowa Jego w sercu twojem! "
Job 22:23,"Gdy nawrócisz się do Wszechmocnego odbudowany będziesz, gdy oddalisz krzywdę z namiotów twoich. "
Job 22:24,"Rzuć do prochu kruszec złoty, a między kamienie potoków (rudę) Ofiru. "
Job 22:25,"Tedy będzie Wszechmocny złotem twojem, i srebrem najwyższego blasku dla ciebie. "
Job 22:26,"Tak, wtedy rozkoszować się będziesz Wszechmocnym, a podniesiesz ku Bogu oblicze twoje. "
Job 22:27,"Gdy błagać Go będziesz wysłucha cię, a śluby twoje spłacisz Mu. "
Job 22:28,"Gdy co przedsięweźmiesz powiedzie się tobie, a nad drogami twemi zabłyśnie światło. "
Job 22:29,"Choćby kogo poniżyli, a zawołasz wyżej! to wspomoże tego, kto uniżonych jest oczu. "
Job 22:30,"Wybawi nawet tego, który niewinnym nie jest, a ocalonym będzie gwoli czystości rąk twoich. "
Job 23:1,"Zatem odparł Ijob, i rzekł: "
Job 23:2,"I dzisiaj jeszcze w goryczy uskarżać się muszę, jakkolwiek ręka moja legła ciężko na westchnieniu mojem. "
Job 23:3,Gdyby mi też kto oznajmił gdziebym Go znaleźć mógł; szedłbym aż do stolicy Jego! 
Job 23:4,"Przedłożyłbym Mu sprawę moją, a napełniłbym usta moje dowodami. "
Job 23:5,"Poznać bym pragnął słowa, któreby mi odpowiedział, a wyrozumieć co oświadczy mi. "
Job 23:6,Czy wielkością swej siły prawować się będzie zemną? Nie; ale gdyby tylko uwagę chciał zwrócić na mnie! 
Job 23:7,"Wtedyby się prawy z Nim prawował, a zostałbym uwolniony na zawsze przez sędziego mojego. "
Job 23:8,"Ale oto, gdy idę naprzód niemasz Go, a gdy wstecz, nie zauważam Go. "
Job 23:9,"Na lewo może (sprawiedliwie) działa, ale nie mogę Go dojrzeć, ukrywa się po prawej, a nie mogę Go spostrzedz. "
Job 23:10,"Gdyby poznał drogę, którąm postępował, i gdyby mnie doświadczył, jako złoto bym się okazał. "
Job 23:11,"Śladów Jego trzymała się silnie stopa moja; drogi Jego przestrzegałem, a nie zbaczałem. "
Job 23:12,"Od przykazań ust Jego nie odstępowałem, więcej niż w łonie mojem chowałem słowa ust Jego. "
Job 23:13,"On wszakże trwa przy jednem, - a któż Go powstrzyma; dusza Jego zapragnęła, a przeto je spełnia! "
Job 23:14,"Tak, spełni co mi przeznaczył; a postanowień podobnych jeszcze dużo powziął. "
Job 23:15,"Dlatego to trwożę się przed obliczem Jego, gdy rozważam, drżę przed nim. "
Job 23:16,"Tak, Bóg doprowadził do zwątpienia serce moje, a Wszechmocny przeraził mnie. "
Job 23:17,"Bom nie czuł się zniweczony widokiem ciemności, ani posępnem obliczem mojem, które pokrył mrok. "
Job 24:1,"Czemuż przez Wszechmocnego nie zachowane są przeznaczenia, a nie mogą ci, którzy Go poznali widzieć dni (sądu) Jego? "
Job 24:2,"Przesuwają granice, trzody zagrabiają, i pasą. "
Job 24:3,"Sierotom osły porywają, krowę wdowy zabierają w zastaw. "
Job 24:4,"Biednych precz spychają z drogi, społem muszą kryć się nędzarze ziemi. "
Job 24:5,"Oto jak w pustyni dzikie osły wychodzą biedni na trud swój, szukając gorliwie pożywienia - step daje im chleb dla dziatwy. "
Job 24:6,"Na polu zżynają ziarno jego mieszane, a winnicę niegodziwych podbierają. "
Job 24:7,"Nago nocują dla braku odzieży, a okrycia nie mają na zimnie. "
Job 24:8,"Pod ulewą w górach nawskróś mokną, a w braku schronienia tulą się do skały. "
Job 24:9,"Gdy porywają od piersi sierotę, a biednego tradują. "
Job 24:10,"Dają im chodzić nago bez odzieży, a znosić o głodzie snopy. "
Job 24:11,"Między murami wydeptują oliwę; prasy tłoczą, pragnąc przytem. "
Job 24:12,"Z miast rozlegają się jęki ludzkie, lamentuje dusza mordowanych, ale Bóg na ohydę tę nie zważa. "
Job 24:13,"Ci to należą do zawziętych wrogów światła, co nieznają dróg jego, a nie postali na szlakach jego. "
Job 24:14,"Świtem zrywa się opryszek, zabija bezbronnych i biednych a w nocy poczyna sobie jako złodziej. "
Job 24:15,"Oko cudzołóżcy pilnuje zmierzchu, mówiąc: niechaj mnie żaden wzrok nie ujrzy, a zasłonę na oblicze kładzie. "
Job 24:16,"Włamują się w ciemności do domów, które za dnia sobie naznaczyli, znać nie chcą światła. "
Job 24:17,"Bo jest im wspólnie zarankiem mrok śmiertelny, bo dobrze są obeznani ze strachami pomroki śmiertelnej. "
Job 24:18,"Lekko się unoszą na powierzchni wody, przeklętym udział ich na ziemi, nie zwracają się już na drogę do winnic swoich. "
Job 24:19,"Jako trawią posucha i upał wody śnieżne, tak też i grób tych, którzy grzeszyli. "
Job 24:20,"Zapomina go żywot matki, lubuje się nim robactwo. Nie wspominają go więcej, a łamie się jako drzewo bezprawie. "
Job 24:21,"On, co to nękał niepłodną, która nie rodziła, a wdowie nic dobrego nie świadczył. "
Job 24:22,"A jednak utrzymuje go długo siłą Swoją, dźwiga się na nowo, jakkolwiek już o życiu zwątpił. "
Job 24:23,"Daje mu byt bezpieczny, na którym oprzeć się może, a czuwają oczy Jego nad drogami ich. "
Job 24:24,"Wysoko się podnoszą, - tylko chwilę (cierpią) a niemasz ich! A gdy padli, jak wszyscy inni zebrani zostają, a niby wierzch kłosa są ścięci. "
Job 24:25,"Jeśli nie tak bywa - któż mi kłamstwo zada, a obróci w niwecz słowo moje? "
Job 25:1,"Zatem odparł Bildad z Szuach, i rzekł: "
Job 25:2,"Jego jest panowanie i majestat, który tworzy pokój na wysokościach Swoich. "
Job 25:3,Jest li liczba zastępom Jego? A nad kimże nie wschodzi Jego światło? 
Job 25:4,Jakżeby miał usprawiedliwiony być człowiek wobec Boga a czystym się okazać zrodzony z niewiasty! 
Job 25:5,"Oto i księżyc nie świeci, a gwiazdy nie są czyste w oczach Jego; "
Job 25:6,"O ileż mniej człowiek-czerw, a syn człowieczy-robak! "
Job 26:1,"Zatem odparł Ijob, i rzekł: "
Job 26:2,"O, jakże pokrzepiłeś bezsilnego, wsparłeś ramię pozbawionego mocy! "
Job 26:3,"Jakżeś oświecił radą bezrozumnego, a pełnię wiedzy mu objawił! "
Job 26:4,"Komu to wynurzyłeś słowa twoje, a czyjeż natchnienie wyszło z ciebie? "
Job 26:5,"Cienie nawet zgasłych drżą, głęboko pod wodami i mieszkańcami ich. "
Job 26:6,"Obnażona leży przepaść przed Nim, a zasłony pozbawiona jest otchłań. "
Job 26:7,"Roztacza północ nad zamętem, zawiesza ziemię na nicości. "
Job 26:8,"Zawięzuje wody w chmurach Swoich, a jednak nie rwie się obłok pod niemi. "
Job 26:9,"Zakrywa widok stolicy Swojej, rozpostarłszy nad nią obłok swój. "
Job 26:10,"Kres zakreślił na powierzchni wód, aż do granicy światła z mrokiem. "
Job 26:11,"Filary niebios zachwiały się, i osłupiały przed groźbą Jego. "
Job 26:12,"Mocą Swoją spienił morze, a mądrością Swoją zmiażdżył Rahaba. "
Job 26:13,Za tchnieniem Jego rozjaśnia się niebo; przeszyła ręka Jego węża chybkiego. 
Job 26:14,"Oto tylko zarysy dróg Jego, ale i to tylko poszept wieści, którąśmy zasłyszeli o Nim! Wszakże gromowładną wszechmoc Jego - któż ją wyrozumie! "
Job 27:1,"I prowadził Ijob dalej pouczającą rzecz swoją, i rzekł: "
Job 27:2,"Żyw Bóg, który mnie wyzuł z prawa mojego, i Wszechmocny, który goryczą przejął duszę moję. "
Job 27:3,"Że dopóki stanie tchu we mnie, a tchnienia Bożego w nozdrzach moich. "
Job 27:4,"Nie wyrzekną usta moje nieprawości, ani zmyśli język mój obłudy. "
Job 27:5,"Dalekiem to odemnie, abym wam słuszność przyznawał; póki nie skonam nie pozwolę sobie zabrać niewinności mojej. "
Job 27:6,"Przy prawości mojej trzymam się, a nie puszczę jej, a nie potępia sumienie moje żadnego z dni moich. "
Job 27:7,"Jako niegodziwy musi wróg mój się okazać, a przeciwnik mój jako krzywdziciel. "
Job 27:8,"Bo jakaż nadzieja obłudnika, gdy odetnie, gdy wydrze Bóg duszę jego? "
Job 27:9,"Czyż usłyszy Bóg wołanie jego, gdy przypadnie go niedola? "
Job 27:10,"Alboż może on się rozkoszować Wszechmocnym, wzywać Boga na każdy czas? "
Job 27:11,"Ja wszakże wskażę wam, co ręką Bożą się dzieje, co Wszechmocny zamierza, nie utaję. "
Job 27:12,Oto wszyscyście to widzieli; a czemu marności jeszcze prawicie? 
Job 27:13,"Taki to udział człeka niegodziwego u Boga, dziedzictwo tyranów, jakie od Wszechmocnego odbierają. "
Job 27:14,"Jeśli podrosną synowie jego, pójdą pod miecz, a potomkowie jego nie nasycą się chleba. "
Job 27:15,"Pozostali po nim w czasie zarazy pochowani będą, a wdowy ich nie zapłaczą po nich. "
Job 27:16,"Choćby nagromadzał jako prochu srebra, a nasprawiał szat niby błota. "
Job 27:17,"Nasprawi on, ale sprawiedliwy przyodzieje je, a srebro podzieli nieskazitelny. "
Job 27:18,"Zbuduje niby mszyca dom swój, i niby budę, którą stróż wystawia. "
Job 27:19,"Jako bogaty położy się, ale nie uczyni tego więcej, otworzy oczy swoje, ale już go nie będzie. "
Job 27:20,"Zachwycą go niby powodzie strachy, w nocy uprowadzi go nawałnica. "
Job 27:21,"Wicher uniesie go a odejdzie, i porwie go z miejsca swojego. "
Job 27:22,"On zaś mierzy nań wciąż bez litości, przed ręką Jego musi uciekać, uciekać. "
Job 27:23,Wtedy klaśnie nad nim każdy rękoma i wysyka go z miejsca swojego. 
Job 28:1,"Ma wprawdzie srebro kopalnię swoją, a pokład swój złoto, kędy je oczyszczają. "
Job 28:2,"Żelazo wydobywa się z ziemi, a kamień roztapia się na kruszec. "
Job 28:3,"Kres położono ciemności, i do ostatnich granic jej docierają, do kamieni nawet, które w mroku leżą i w cieniu pomroki śmiertelnej. "
Job 28:4,"Przebijają szyb daleko od siedzib zamieszkałych, tak że zapomniały o nich stopy (przechodniów); zawieszeni kołyszą się zdala od ludzi. "
Job 28:5,"Z ziemi wychodzi chleb, ale pod nią burzy się jak ogień. "
Job 28:6,"Pokładem szafirów są kamienie jej, a piasek złoty jest udziałem jego. "
Job 28:7,Ale onej ścieżki (do mądrości) nie zna ptak drapieżny ani wypatrzyło jej oko krogulcze. 
Job 28:8,"Nie kroczą po niej bestje młode, ani stąpa po niej lew (stary). "
Job 28:9,"Na krzemień ściąga rękę swoją, wywraca z korzenia góry. "
Job 28:10,"Przez skały przeprowadza strumienie, a każdy klejnot wykrywa wzrok jego. "
Job 28:11,"Aby się nie sączyły, żyły wodne tamuje, a co skryte jest wywodzi na światło. "
Job 28:12,Ale mądrość - gdzież ją znaleść? a kędy siedlisko poznania? 
Job 28:13,"Nie zna śmiertelny ceny jej, ani znaleść jej na ziemi żyjących. "
Job 28:14,"Otchłań woła niemasz jej we mnie, a morze powiada niemasz jej przy mnie! "
Job 28:15,"Nie można jej opłacić złotem szczerem, ani wagą srebra jej nabyć. "
Job 28:16,"Nie zrównoważy jej złoto Ofiru, ani beryl kosztowny lub szafir. "
Job 28:17,"Nie zrówna jej ani złoto ani klejnot szklisty, ani jest ceną jej naczynie szczerozłote. "
Job 28:18,"O perłach i krysztale nie wspomnieć przy niej, a naszyjnik mądrości droższy niż z korali. "
Job 28:19,"Nie zrówna jej topaz etjopski, najszczersze złoto nie zrównoważy jej. "
Job 28:20,"Mądrość tedy zkąd ona przychodzi, a gdzież miejsce poznania? "
Job 28:21,"Zakryta jest od oczu wszystkich żyjących, a przed ptactwem nieba utajona. "
Job 28:22,Przepaść i śmierć powiadają: uszyma naszemi zasłyszałyśmy wieść tylko o niej. 
Job 28:23,"Bóg jeden świadom drogi do niej, On jeden zna siedzibę jej. "
Job 28:24,"Bo sięga On wzrokiem aż po krańce ziemi, co pod całem niebem widzi. "
Job 28:25,"Gdy nadał wiatrowi wagę, a wody urządzał miarą; "
Job 28:26,"Gdy zakreślił prawo deszczowi, a szlak błyskowi gromów. "
Job 28:27,"Wtedy obejrzał ją i sprawdził, ustanowił ją i wypróbował. "
Job 28:28,"I oświadczył człowiekowi: Oto bojaźń Boża jest prawdziwą mądrością, a wymijanie złego rozumem! "
Job 29:1,"I prowadził Ijob dalej pouczającą rzecz swoję, i rzekł: "
Job 29:2,"Któżby mi pozwolił być jako za miesięcy dawnych, za dni onych, gdy się Bóg mną opiekował. "
Job 29:3,Gdy jeszcze świeciła pochodnia Jego nad głową moją gdym jeszcze przy świetle Jego szedł przez ciemność. 
Job 29:4,"Jakom był za dni młodości mojej, gdy jeszcze Bóg radził nad namiotem moim. "
Job 29:5,"Gdy jeszcze Wszechmocny był zemną, a wokoło mnie dziatwa moja. "
Job 29:6,"Gdy się kąpały stopy moje w śmietance, a wylewała opoka przy mnie potoki oliwy. "
Job 29:7,"Gdym wychodził z bramy na miasto, na rynku ustawiał krzesło moje. "
Job 29:8,"Widząc mnie młodzi, ukrywali się, a sędziwi podnieśli się i stali. "
Job 29:9,"Panowie powstrzymali swe mowy, przykładając rękę do ust swoich. "
Job 29:10,"Głosy książąt milkły, a przylegał im język ich do podniebienia. "
Job 29:11,"Tak, ucho które mnie słyszało błogosławiło mnie, a oko, które mnie widziało, przyświadczało mi. "
Job 29:12,"Bom wybawiał strapionego, który wołał, i sierotę za którą nikt się nie ujmował. "
Job 29:13,"Błogosławieństwo ginącego przychodziło na mnie, a serce wdowy rozweselałem. "
Job 29:14,"W sprawiedliwość przyodziałem się, a zdobiła mnie, niby płaszcz i dyadem był mi wyrok mój. "
Job 29:15,"Byłem okiem ślepemu, a nogą chromemu. "
Job 29:16,"Byłem ojcem ubogich, a sprawę nieznanego mi badałem. "
Job 29:17,"A kruszyłem szczęki krzywdziciela, a z zębów jego wydzierałem zdobycz. "
Job 29:18,"Wtedy mniemałem: w gnieździe swojem skonam, a jako feniks rozmnożę dni moje. "
Job 29:19,"Korzeń mój rozkrzewi się ku wodom, a rosa nocować będzie na gałęziach moich. "
Job 29:20,"Cześć moja odświeży się przy mnie, a łuk w ręce mojej się odnowi. "
Job 29:21,"Słuchano mnie i czekano, a milczano wobec zdania mojego. "
Job 29:22,"Po słowie mojem nie odzywano się powtórnie, niby krople spadała na nich mowa moja. "
Job 29:23,"Wyglądali mnie jako dżdżu, otwierali usta swe niby na deszcz późny. "
Job 29:24,"Uśmiechałem się do nich, gdy odwagę tracili, a jasności oblicza mego nie mogli przytłumić. "
Job 29:25,"Gdym kiedy przyszedł do nich, zasiadałem na najprzedniejszem miejscu, przebywałem jako król wśród hufców, jako ten, który smutnych cieszy. "
Job 30:1,"A teraz wyśmiewają mnie młodsi odemnie w latach nawet ci, których ojców uważałbym za niegodnych zesforować z psami mojej trzody. "
Job 30:2,"Siła też rąk ich nacóż by mi się zdała, przy których przepada (bez pożytku) starość. "
Job 30:3,"Którzy dla niedostatku i głodu samotnie żyją, którzy uciekają na step, w mrok grozy i opustoszenia. "
Job 30:4,"Którzy zrywają lebiodę po chrustach, a korzonki jałowcu na pokarm. "
Job 30:5,"Z koła (ludzi) ich wypędzają, a krzyczą za nimi jako za złodziejem. "
Job 30:6,"W łożyskach potoków mieszkają, w jamach podziemnych lub skałach. "
Job 30:7,"Między chrustami jęczą, pod pokrzywy się cisną. "
Job 30:8,"Synowie bezecnych wraz z synami wzgardzonych, wygnani biczem z ziemi. "
Job 30:9,"A teraz pieśnią ich się stałem, a służę im za przedmiot gawędy. "
Job 30:10,"Brzydzą się mną, usuwają odemnie, a przed obliczem mojem nie powstrzymują plwociny. "
Job 30:11,"Bo cięciwę mą rozluźnił i upokorzył mnie, to też zrzucili i oni wędzidło przedemną. "
Job 30:12,"Po prawicy mojej powstawa banda młodzików, nogi moje potrącają, i torują ku mnie drogi swe zgubne. "
Job 30:13,"Zburzyli ścieżkę moję, do nędzy mojej się przyczyniają, oni którzy nie mają sami nikogo, któryby ich wspomógł. "
Job 30:14,"Jakby przez rozwarty wyłom muru napadli, i z wrzawą się zwalili. "
Job 30:15,"Zwróciły się przeciw mnie postrachy, jako wiatr ścigają powagę moję, i jako obłok znikło szczęście moje. "
Job 30:16,"A teraz rozlewa się we mnie dusza moja, pochwyciły mnie silnie dni niedoli. "
Job 30:17,"Noc przewierca kości moje, i oddziela je odemnie, a żyłom moim niemasz pokoju. "
Job 30:18,"Wskutek przemożnej mocy Bożej zmieniła się szata moja, i jako szyjny otwór chitonu mego ściska mnie. "
Job 30:19,"Wrzucił mnie w błoto, a podobny się stałem do prochu lub popiołu. "
Job 30:20,"Wołam do Ciebie, ale nie odpowiadasz mi, stoję przed Tobą, ale (nie) spoglądasz na mnie. "
Job 30:21,"Odmieniłeś się w okrutnego względem mnie, mocą ręki Twojej mnie prześladujesz. "
Job 30:22,"Podnosisz mnie, zawieszasz na powietrzu, i niweczysz istność moję. "
Job 30:23,"Otóż wiem ja, że na śmierć mnie chcesz podać i do domu naznaczonego wszystkim żyjącym. "
Job 30:24,"Ale czyż nie wyciąga jeszcze każdy ręki w upadku, albo czyż nie podnosi jeszcze o to, ginąc, krzyku błagalnego? "
Job 30:25,"Czyżem nie płakał nad udręczonym przez los, czyż nie ubolewała dusza moja nad ubogim? "
Job 30:26,"Tak, szczęścia się spodziewałem a oto nadeszła niedola, oczekiwałem światła a oto przypadła ciemność. "
Job 30:27,"Wnętrzności moje wrą a nie mogą się uciszyć, ubiegły mnie dni utrapienia. "
Job 30:28,"Zczerniały błądzę, ale nie od słońca, dźwigam się, a wołam publicznie o pomoc. "
Job 30:29,"Bratem się stałem szakali, a towarzyszem strusiów młodych. "
Job 30:30,"Skóra moja poczerniała i spada zemnie, a kości moje spieczone od żaru. "
Job 30:31,"I tak zamieniła się cytra moja na pieśń żałobną, a flet mój na dźwięk skargi. "
Job 31:1,Przymierze zawarłem był z oczyma mojemi: jakżebym miał spojrzeć na dziewicę! 
Job 31:2,"Czemby był udział od Boga u góry, a dziedzictwo Wszechmocnego z wysokości? "
Job 31:3,"Czyż nie jest to zagubą dla niegodziwców, a srogą klęską dla złoczyńców? "
Job 31:4,"Czyżby nie miał widzieć dróg moich, a wszystkich kroków moich nie liczyć? "
Job 31:5,"Jeżelim postępował w fałszu, a spieszyła się na obłudę noga moja. "
Job 31:6,"Niechaj mnie zważy na wadze sprawiedliwej, aby poznał Bóg niewinność moję! "
Job 31:7,"Jeśli zboczył krok mój z właściwej drogi, albo za oczyma memi szło serce moje, a do rąk moich przylgnęła jakabądź zmaza. "
Job 31:8,"Niechże tedy sieję a inny pożywa, a niech latorośle moje wykorzenione będą! "
Job 31:9,Jeżeli uwiodło się serce moje z powodu kobiety i jeślim czyhał u drzwi sąsiada mego. 
Job 31:10,"Niechaj miele innemu żona moja, a niechaj się schylają inni nad nią. "
Job 31:11,"Bo to czyn sprośny: tak, występek, już i sądownie karcony. "
Job 31:12,"Bo jest to ogień, któryby do zniszczenia pożerał, a wszystek dorobek mój wyplenił. "
Job 31:13,"Jeżelibym pomiatał prawem sługi albo służebnicy mojej, gdy wiedli spór zemną. "
Job 31:14,"Cóżbym począł, gdyby powstał Bóg, a gdyby badał, cóżbym Mu odpowiedział? "
Job 31:15,"Azali ten sam, który w żywocie mnie stworzył, nie stworzył i jego, azali nie ukształtował nas Jeden w matczynem łonie? "
Job 31:16,"Jeślim odmówił pragnieniu ubogich, albo dał zbyt wyczekiwać oczom wdowy, "
Job 31:17,"Jeślim kosztował kromki swej sam, a nie jadał i sierota z niej. "
Job 31:18,"Raczej od młodości mojej podrastał mi jako ojcu, a z łona matki mojej przywodziłem wdowie. "
Job 31:19,"Jeślim widzieć mógł ginącego bez odzieży, a bez przykrycia ubogiego. "
Job 31:20,"Jeśli nie błogosławiły mi biodra jego, a nie zagrzewał się strzyżą owiec moich. "
Job 31:21,"Jeślim podniósł przeciw sierocie rękę swoję, gdym widział w bramie, że mi pomoc pewna. "
Job 31:22,Niech tedy odpadnie łopatka moja od grzbietu swego a ramię me od łokcia odtrącone będzie! 
Job 31:23,"Bo padłaby już trwoga na mnie przed skarceniem Boskiem, a wobec majestatu Jego nie mógłbym się ostać. "
Job 31:24,"Jeślim pokładał w złocie nadzieję moję, a do błyszczącego kruszcu mawiał: tyś ufność moja, "
Job 31:25,"Jeślim się cieszył, że wzrosło mienie moje, i że wiele dopięła ręka moja. "
Job 31:26,"Jeślim zbytnio się wpatrywał w blask słońca, gdy świeciło, albo w księżyc gdy wspaniale się toczył, "
Job 31:27,"A dało się potajemnie uwieść serce moje, aby się w hołdzie składała ręka do ust moich. "
Job 31:28,"I to by był występek już sądownie karcony, bo bym się tem zaparł Boga w wysokości. "
Job 31:29,"Jeślim się cieszył z upadku nieprzyjaciela mojego, a tryumfował, gdy go klęska spotkała. "
Job 31:30,"Alem nigdy nie dopuszczał, aby zgrzeszyło podniebienie moje, aby zażądało przekleństwem duszy jego. "
Job 31:31,"Jeśli nie mawiali ludzie namiotu mego: któż nam pokaże tego, któryby z mięsiwa jego się nie nasycił! "
Job 31:32,"Nie przenocował obcy na dworze, drzwi moje trzymałem otwarte dla przechodnia. "
Job 31:33,"Jeślim taił, jak to ludzie zwykli, wykroczenia swoje, aby w łonie mojem ukryć winę moję -  "
Job 31:34,"Abym się miał lękać tłumu licznego albo trwożyć przed najpośledniejszym z rodzin, a przeto milczał i poza drzwi nie wychodził. "
Job 31:35,"O, gdybym też miał kogo, któryby mnie wysłuchał! Oto podpis mój - Wszechmocny niechaj mi odpowie! - Gdybym też miał pismo, które napisał oskarżyciel mój! "
Job 31:36,"Zaprawdę, na ramieniu mojem bym je nosił, i jako dyademem się niem uwieńczył. "
Job 31:37,"Liczbę kroków moich bym Mu objawił, jako książę doń przystąpił! "
Job 31:38,"Jeżeli podniosła ziemia moja skargę na mnie, a wespół z nią płakały nademną zagony jej; "
Job 31:39,"Jeślim plonu jej pożywał bez zapłaty, a życie właściciela jej zdusił. "
Job 31:40,"Tedy miasto pszenicy niechaj wzejdzie oset, a miasto jęczmienia kąkol. Skończyły się mowy Ijoba. "
Job 32:1,"A gdy zaprzestali trzej owi mężowie odpowiadać Ijobowi, ponieważ sprawiedliwym się mniemał w oczach swoich, "
Job 32:2,"Tedy wspłonął gniewem Elihu, syn Berachela z Buz, z rodu Rama. Przeciw Ijobowi wspłonął gniew jego, ponieważ sprawiedliwszym się mniemał niż Bóg sam. "
Job 32:3,"Przeciw trzem też przyjaciołom swoim wspłonął gniew jego, że właściwej odpowiedzi nie znaleźli, a jednak Ijoba potępili. "
Job 32:4,"Czekał zaś Elihu z wystosowaniem słów do Ijoba, ponieważ byli oni starsi od niego w latach. "
Job 32:5,"Gdy tedy widział Elihu, że niema już odpowiedzi w ustach onych trzech mężów, wspłonął gniew jego. "
Job 32:6,"I tak odezwał się Elihu, syn Berachela, z Buz, i rzekł: Młody ja w latach, a wyście starcy; przeto nieśmiałem i obawiałem się wynurzyć wam zdanie swoje. "
Job 32:7,"Powiedziałem sobie: dni przemówią, a mnogie lata objawią mądrość. "
Job 32:8,"Ale zaprawdę, tylko duch w człowieku, tylko tchnienie Wszechmocnego rozumnymi ich czyni. "
Job 32:9,"Nie zawsze są znakomici mądrzy, nie zawsze rozumieją starcy co prawem jest. "
Job 32:10,"Przeto powiadam: posłuchajcie mnie, wynurzę i ja zdanie swoje. "
Job 32:11,"Otom czekał na mowy wasze, przysłuchiwałem się rozprawom waszym, póki nie dojdziecie właściwej rzeczy. "
Job 32:12,"Tak, baczyłem na was, ale oto nie było ani jednego między wami, któryby przekonał Ijoba, któryby (trafnie) odpowiedział na mowy jego. "
Job 32:13,"Nie mówcie: myśmy mądrość znaleźli - bo tylko Bóg może go odeprzeć, nie człowiek. "
Job 32:14,"Nie do mnie wystosował on mowy swoje, ale nie waszemi też słowy odpowiem mu. "
Job 32:15,"Zmieszali się, nie odpowiadają więcej; niedostawa im słów. "
Job 32:16,"Czyżby mi dalej czekać, gdy mówić przestali, gdy umilkli, a nic już nie odpowiadają? "
Job 32:17,"Odezwę się tedy i ja ze strony mojej, wynurzę i ja zdanie swoje. "
Job 32:18,"Bom pełen słów, dławi mnie wstrzymany oddech we wnętrzu mojem. "
Job 32:19,"Oto wnętrze moje jako moszcz, któremu się nie otwiera; jako świeżo napełnione miechy, które pęknąć muszą. "
Job 32:20,"Przemówię tedy, abym sobie ulżył, otworzę usta moje i odezwę się. "
Job 32:21,"Nie uwzględnię niczyjej osoby, a żadnemu człowiekowi schlebiać nie będę. "
Job 32:22,Bo schlebiać nie umiem; stwórca mój czyżby mnie nie porwał niezwłocznie? 
Job 33:1,"Słuchaj tedy Ijobie mowy mojej, a wszystkim słowom moim podaj ucho. "
Job 33:2,"Oto gdym otworzył raz usta moje, mówi już sam język mój w podniebieniu mojem. "
Job 33:3,"Szczerość serca mego odbije się w mych słowach, a prawdę jasną wynurzą usta moje. "
Job 33:4,"Duch Boży stworzył mnie, a tchnienie Wszechmocnego i mnie ożywia. "
Job 33:5,Jeżeli zdołasz chciej mi zaprzeczyć; szykuj się w obliczu mojem a broń się. 
Job 33:6,"Otom jako ty wobec Boga, i jam z gliny skrojony. "
Job 33:7,"To też obawa przedemną nie powinna cię trwożyć, a brzemię moje zbytnio cię nie przytłoczy. "
Job 33:8,Ale tak wyrzekłeś w uszy moje - brzmienie słów twoich słyszę jeszcze -: 
Job 33:9,"Czysty ja, wolny od występku, nieskazitelny, a niemasz winy we mnie. "
Job 33:10,"Zaprawdę, szykany wynajduje przeciw mnie, za wroga Swego mnie poczytuje. "
Job 33:11,"Kładzie w okowy nogi moje, śledzi wszystkie ścieżki moje. "
Job 33:12,Otóż w tem niemasz słuszności - oświadczam ci albowiem wyższy zawsze Bóg niż człowiek. 
Job 33:13,Czemu tedy wiodłeś spór z Nim? wszak nie zdaje on sprawy z niczego co czyni. 
Job 33:14,Jednak przemawia Bóg i raz i drugi - tylko nie zważa się na to. 
Job 33:15,"We śnie, w widzeniu nocnem, gdy sen twardy ludzi opada, a drzemią na łożu swojem. "
Job 33:16,"Wtedy otwiera ludziom uszy, kładąc pieczęć na przestrodze im danej. "
Job 33:17,"Aby odwieść człowieka od czynu złego, a od pychy męża uchronić. "
Job 33:18,"Tak to ochrania duszę jego od grobu, aby nie poszedł pod miecz żywot jego. "
Job 33:19,"Bywa też karcony cierpieniem na łożu swojem, a jest uporczywą walka w członkach jego. "
Job 33:20,"Obmierza życiu jego chleb, a duszy jego strawę ulubioną. "
Job 33:21,"Zanika ciało jego, tracąc wejrzenie, a gołe wysadzają się kości jego przedtem niewidoczne. "
Job 33:22,"Tak że zbliża się do grobu dusza jego, a żywot jego do potęg śmiercionośnych. "
Job 33:23,"Jeżeli jest dlań tedy anioł jeden, orędownik, jeden z tysiąca, któryby objawił człowiekowi powinność jego. "
Job 33:24,"Jeżeli zmiłuje się nad nim, i powie: wybaw go, aby nie zstąpił do grobu; otrzymałem okup. -  "
Job 33:25,"Odświeża się wtedy ciało jego szybciej niż za młodu, wraca znowu do dni młodzieńczej siły swojej. "
Job 33:26,"Gdy modli się Bogu przyjmuje go łaskawie, pozwalając mu w tryumfie oblicze swe oglądać. I tak wynagradza On człowiekowi prawość jego. "
Job 33:27,"Wyśpiewuje to przed ludźmi i powiada: zgrzeszyłem, a to co prawe skrzywiłem, ale mi tego nie poczytano. "
Job 33:28,"Wyzwolił duszę moję, że nie zstąpiła do grobu, może życie moje światło oglądać. "
Job 33:29,Oto wszystko to spełnia Bóg dwukrotnie i trzykrotnie z człowiekiem. 
Job 33:30,"Aby wywieść duszę jego z grobu, aby oświecon był światłem życia. "
Job 33:31,"Zważ to Ijobie, posłuchaj mnie; zamilknij, a daj mi mówić! "
Job 33:32,Jeżeli masz słowo chciej mi zaprzeczyć; mów tedy bo radbym ci słuszność przyznał. 
Job 33:33,"A jeśli nie, chciej mnie ty wysłuchać, zamilknij, a nauczę cię mądrości. "
Job 34:1,"I ciągnął dalej Elihu, i rzekł: "
Job 34:2,"Słuchajcie mądrzy słów moich, a wy rozumni dajcie mi ucho. "
Job 34:3,"Albowiem ucho wyróżnia mowy, jako podniebienie pokarmu kosztuje. "
Job 34:4,"Co sprawiedliwe wybierzmy sobie, rozważmy między sobą co dobre. "
Job 34:5,"Ponieważ rzekł Ijob: niewinny jestem, ale Bóg mi odjął prawo moje. "
Job 34:6,"A miałżebym kłamać mimo niewinności mojej? Niebezpieczny postrzał mój, chociażem od występku wolny. "
Job 34:7,"Gdzież mąż jak Ijob, któryby pił bluźnierstwo niby wodę, "
Job 34:8,"Któryby z złoczyńcami w towarzystwie chodził, a przestawał z ludźmi niegodziwymi. "
Job 34:9,"Rzekł on wszak: niema pożytku człowiekowi, gdy stara się Bogu podobać. "
Job 34:10,"Przeto mężowie rozumni posłuchajcie mnie: Niemożliwe u Boga bezprawie, a u Wszechmocnego krzywda. "
Job 34:11,Płaci On raczej człowiekowi wedle czynów jego a wydziela każdemu wedle postępków jego. 
Job 34:12,"Zaprawdę, nie działa Bóg niesprawiedliwie, a Wszechmocny nie wykrzywia prawa. "
Job 34:13,Któż go przełożył nad ziemią? a któż ustanowił cały krąg świata? 
Job 34:14,"Gdyby na Siebie tylko zważał, a ducha i tchnienie Swoje do Siebie ściągnął, "
Job 34:15,"Zginęłoby wszelkie ciało społem, a człowiek do prochu by powrócił. "
Job 34:16,"Jeśliś tedy rozsądny posłuchaj tego, podaj ucho głosowi słów moich. "
Job 34:17,"Czyżby mógł wróg prawa rządy sprawować? albo czy możesz sprawiedliwego, potężnego, o nieprawość pomawiać? "
Job 34:18,Który rzecze do króla: bezecny! niegodziwcze! do książąt? 
Job 34:19,"Który nie uwzględnia oblicza panów, a nie wyróżnia możnego od biednego, ponieważ dziełem rąk Jego wszyscy. "
Job 34:20,"W mgnieniu oka giną, i w pośród nocy: naród się wzburza a znikają, a usuwają mocarzy nie poruszając ręką. "
Job 34:21,"Bo zwrócone Jego oczy na drogi każdego, a widzi On wszystkie jego kroki. "
Job 34:22,"Niemasz ani ciemności ani pomroki śmiertelnej, kędyby się ukryć mogli złoczyńcy. "
Job 34:23,Albowiem nie potrzebuje na człowieka długo baczyć aby się przed Bogiem na sąd ukazał. 
Job 34:24,"Druzgocze mocarzy bez śledztwa, i ustanawia innych na ich miejscu. "
Job 34:25,"Ponieważ sprawy ich zna, strąca ich przez noc, a zmiażdżeni zostają. "
Job 34:26,"Jako niegodziwców chłoszcze ich na publicznem miejscu, "
Job 34:27,"Którzy dlatego odstąpili od Niego, a na żadne drogi Jego nie zważali, "
Job 34:28,"Aby przywiedli ku Niemu krzyk biednego, tak, aby skargę ubogich usłyszał, "
Job 34:29,"Jeżeli tedy pokoju użycza któż go potępi? A jeżeli skrywa Swe oblicze, któż Go zobaczy? Jednak (czuwa) On nad narodem jak nad (pojedyńczym) człowiekiem zarówno. "
Job 34:30,"Aby dalej nie panował człek obłudny, jeden ze sprowadzających upadek ludu. "
Job 34:31,"Jeżeli tedy kto do Boga rzecze, poniosłem karę, nie przewinię więcej, "
Job 34:32,"Jeślim czego nie baczył, Ty mnie naucz, jeślim niecność popełnił, nie uczynię tego nadal, "
Job 34:33,"Czyżby miał wtedy wedle twojej myśli odpłacać, że się tobie nie podoba? Otóż sam chciej rozstrzygnąć, a nie ja, a skoro wiesz inaczej, powiedz! "
Job 34:34,"Ludzie rozumni mi zaświadczą, i każdy mądry człowiek, który mnie słyszy: "
Job 34:35,"Że Ijob nierozsądnie prawi, a słowa jego roztropne nie są. "
Job 34:36,"Oby też Ijob doświadczany był ustawicznie, z powodu zarzutów swoich na sposób ludzi nikczemnych! "
Job 34:37,Albowiem przyczynia występku do grzechu swego i wpośród nas urąga i mnoży słowa przeciw Bogu. 
Job 35:1,"Ciągnął tedy Elihu dalej, i rzekł: "
Job 35:2,"Izali mienisz to słusznością, gdy powiadasz: sprawiedliwość moja większa niż Boga. "
Job 35:3,"Gdy się pytasz, co ci za pożytek z niej? ""Cóż mi za korzyść większa niźli z grzechu mojego?"" "
Job 35:4,Odpowiem ci dowodnie na to i przyjaciołom twoim wraz z tobą! 
Job 35:5,"Spójrz ku niebu a zobacz, przypatrz się obłokom, które wysoko nad tobą! "
Job 35:6,"Jeżeli zgrzeszysz czemże Go dotkniesz? a jeżeli mnogie będą występki twoje, czemże Mu zaszkodzisz? "
Job 35:7,"Jeśliś sprawiedliwy, co Mu darujesz, albo cóż On bierze z ręki twojej? "
Job 35:8,"Człowieka podobnego tobie tyczy się niegodziwość twoja, a ciebie samego, synu Adama, sprawiedliwość twoja. "
Job 35:9,"Utyskują wprawdzie na ciemięztwa liczne, uskarżają się na ramię możnych. "
Job 35:10,"Nikt wszakże nie powiada: Gdzież Bóg, stwórca mój, który i w noc (nieszczęścia) pochwalnemi pieśniami darzy. "
Job 35:11,"Który nas mędrszymi czyni nad bydlęta ziemi, a rozumniejszymi nad ptactwo nieba? "
Job 35:12,"Utyskują tedy, nie znajdując odpowiedzi, nad hardością nikczemnych. "
Job 35:13,"Nie, na czcze rzeczy nie zważa Bóg, Wszechmocny nie spogląda na nie. "
Job 35:14,"Zwłaszcza gdy twierdzisz, że go nie widzisz; że sprawa (leży) przed Nim, a wyczekujesz na nią. "
Job 35:15,"A teraz gdy gniew Jego nie skarcił, miałby nie wiele wiedzieć o występku! "
Job 35:16,"Ijob przeto otwiera napróżno usta swoje, a mnoży bezmyślnie słowa. "
Job 36:1,"I ciągnął jeszcze dalej Elihu, i rzekł: "
Job 36:2,"Poczekaj cokolwiek a pokażę ci, że rozporządzam innymi jeszcze dla sprawy Bożej dowodami. "
Job 36:3,"Przytoczę zdaleka wniosek mój, a stwierdzę Stwórcy mojego sprawiedliwość. "
Job 36:4,"Boć zaprawdę, nie kłamstwem są słowa moje, a ten który przy tobie, mąż to szczerej myśli. "
Job 36:5,"Oto potężny jest Bóg, a jednak nikim nie gardzi, bo potężny On siłą ducha. "
Job 36:6,"Nie żywi niegodziwego, a uciśnionym zapewnia ich prawo. "
Job 36:7,"Nie odwraca od sprawiedliwego oczu Swoich; nawet przy królach na stolicy ich sadza, a zostają tam na wieki, i wywyższani bywają. "
Job 36:8,"A gdy skuci są w pęta, albo omotani więzami niedoli. "
Job 36:9,"Daje im poznać ich sprawy, i występki ich, że wzrosły, "
Job 36:10,"A wtedy otwiera im ucho, aby przyjęli przestrogę, a każe od niecności się im nawrócić. "
Job 36:11,"Jeżeli Go słuchają, a służą Mu, trawią dni swoje w szczęściu, a lata swe w rozkoszy. "
Job 36:12,"Jeżeli zaś posłuszni nie są, tedy przechodzą pod miecz a giną dla braku poznania. "
Job 36:13,"Bo jako nieuczciwi sercem burzą się w gniewie, a nie wołają nawet do Niego, gdy ich wiąże. "
Job 36:14,"Zamiera przeto w sile młodzieńczej dusza ich, a żywot ich na równo z tymi, którzy hańbie się oddali. "
Job 36:15,"Ale ocala On nędzarza z nędzy jego, a otwiera im w ucisku ucho ich. "
Job 36:16,"Tak oto wyciągnąłby i ciebie z paszczy niedoli, a byłaby przestronność miasto ciasnoty (twym udziałem), zastawa też na stole twoim pełna tłustości. "
Job 36:17,"Tyś jednak sądem niegodziwego się przejął, a przeto sąd i wyrok mocno cię trzymają. "
Job 36:18,"Gdy tedy żar nadchodzi, niechaj cię nie skusi nadmiarem swoim, a wielkość okupu niechaj cię nie uwiedzie. "
Job 36:19,"Czyżby cenić miał bogactwa twoje? Nie znaczą Mu nic, ani złoto ani żadna moc mienia. "
Job 36:20,"Nie pożądaj owej nocy, która całe narody ma z miejsca swego unieść. "
Job 36:21,"Strzeż się, abyś się nie zwracał ku niecności, boś sobie ją wybrał, bardziej niż niedolę. "
Job 36:22,"Oto Bóg działa wzniośle mocą Swoją, a któż jak On mistrzem? "
Job 36:23,"Któż poszukiwać na Nim będzie za drogę Jego, i któż Mu powie: krzywdęś wyrządził? "
Job 36:24,"Pamiętaj, abyś raczej uwielbiał sprawy Jego, które ludzie opiewali. "
Job 36:25,"Wszyscy ludzie wpatrują się w nie, jakkolwiek śmiertelny zdaleka tylko je spostrzega. "
Job 36:26,"Oto Bóg wielki, my tylko poznać Go nie możemy - liczba lat Jego - wszak niezbadana jest. "
Job 36:27,"Ściąga powoli krople wód, które roszą deszczem wskutek oparów Jego. "
Job 36:28,"Ztąd sączą się chmury, i zlewają się na ludzi mnóstwo. "
Job 36:29,A ktoby jeszcze wyrozumiał rozpostarcie się obłoków i grom Jego namiotu. 
Job 36:30,"Oto roztacza nad nimi blask Swój, a pokrywa nim głębie morza. "
Job 36:31,"Mocą ich sądzi narody, udzielając zarazem żywności obficie. "
Job 36:32,"W dłoniach Swoich ukrywa promień, i rozkazuje mu aby uderzał. "
Job 36:33,"Zwiastuje o Nim grom Jego, budząc Jego żarliwość przeciw wszystkiemu co się wynosi. "
Job 37:1,"I nad tem też drży serce moje, i wyskakuje jakoby z miejsca swojego. "
Job 37:2,"O słuchajcie, słuchajcie grzmienia głosu Jego i szumu, który z ust Jego wychodzi! "
Job 37:3,"Pod całem niebem go rozsyła, a światło jego idzie aż po krańce ziemi. "
Job 37:4,"Za Nim huczy głos; grzmi głosem majestatu Swego, a nie powstrzymuje błyskawic gdy ma być słyszany grom Jego. "
Job 37:5,"Straszliwie grzmi Bóg głosem Swoim - rzeczy wielkie sprawuje, których nie pojmujemy. "
Job 37:6,"Tak, mówi On do śniegu: padaj na ziemię, a niemniej, i do deszczu kroplistego i do ulew Swych nawalnych i gwałtownych. "
Job 37:7,"A wtedy zawiera każdego człowieka rękę, aby poznali wszyscy ludzie dzieła Jego. "
Job 37:8,Cofa się zwierz do jaskini a w kniejach swoich się wylega. 
Job 37:9,"Ze schroniska wychodzi burza, a od rozpędzających wichrów mróz. "
Job 37:10,"Od tchnienia Bożego wytwarza się lód, a przestwór wód się stęża. "
Job 37:11,"Gradem też obciąża chmury, a rozprasza obłoki światłem Swojem. "
Job 37:12,"A wirują one w koło wedle planów Jego, aby uskutecznić wszystko co im rozkazał na powierzchni całego kręgu ziemskiego. "
Job 37:13,"Bądź jako rózgę karcącą, bądź jako pożytek ziemi Jego, bądź jako znak Jego łaski wywołuje je. "
Job 37:14,"Skłońże na to ucho Ijobie, zastanów się a rozważ te cuda Boże. "
Job 37:15,"Izali ci wiadomo jakie im Bóg zadanie wyznacza, albo jak każe zabłysnąć światłu chmur Swoich? "
Job 37:16,"Izali rozumiesz ruchy obłoków i dziwy Tego, który skończonej jest umiejętności? "
Job 37:17,"W jaki sposób szaty twe się ogrzewają, gdy ucisza ziemię powiewem z południa. "
Job 37:18,"Czyżeś rozpostarł wraz z Nim niebiosa, trwałe jakby zwierciadło lane. "
Job 37:19,Wskaż co Mu powiedzieć mamy; bo nie potrafim odpowiedzi ułożyć z powodu mroku naszego. 
Job 37:20,"Czyż należy Go powiadomić, że mówić chcę? Ale czyż kiedy żądał człowiek, aby zgładzonym został? "
Job 37:21,"Tak nie można spoglądać na światło słoneczne jak jasno wskróś chmur świeci, gdy przeciąga wiatr, który je oczyszcza. "
Job 37:22,"Od północy zjawia się jakby złoto, wokoło Boga roztacza się majestat straszny. "
Job 37:23,"Ale Wszechmocnego - nie dościgniem Go: wzniosły On potęgą, sądem, pełnią sprawiedliwości; nie gnębi nikogo. "
Job 37:24,"Przeto powinni się Go obawiać ludzie; wszakże lekceważy On wszystkich, w własnem mniemaniu mądrych. "
Job 38:1,"Tedy odpowiedział Wiekuisty Ijobowi z pośród orkanu, i rzekł: "
Job 38:2,"Któż to jest, co mroczy plan mój słowami bezmyślnemi? "
Job 38:3,"Przepasz jako mąż biodra twoje, a zapytam się ciebie, abyś zdał Mi sprawę! "
Job 38:4,"Gdzieżeś był, gdym utwierdzał ziemię? Powiedz, jeśliś posiadł mądrość! "
Job 38:5,"Kto ustanowił jej rozmiary, jeśli to znasz? albo kto rozpiął nad nią sznur mierniczy? "
Job 38:6,"Na czem ugruntowane są jej posady, albo któż rzucił kamień jej węgielny, "
Job 38:7,"Gdy zawtórowały wespół gwiazdy poranne, a zagrzmiały radośnie wszystkie istoty Boskie? "
Job 38:8,"A któż to zawarł wrotami morze, gdy wytoczyło się, gdy wystąpiło jakby z matczynego łona, "
Job 38:9,"Gdym uczynił obłoki szatą jego, a tumany jego powłoką? "
Job 38:10,"Gdym wyłamał mu granicę, a ustanowił zawory i wrota, "
Job 38:11,"I rzekł: ""dotąd ci dojść a nie dalej, a tu położona (tama) wzdęciu twoich fal!"" "
Job 38:12,"Czyś kiedy za dni twoich powołał świt, albo wyznaczył zorzy porannej miejsce jej, "
Job 38:13,"Aby ogarnęła kraje ziemi, a strąceni zostali niegodziwi z niej, "
Job 38:14,"Aby się odmieniała jako glina pod pieczęcią, a stanęło wszystko jakby w (świeżem) przybraniu. "
Job 38:15,"Aby zabrane zostało niegodziwym ich światło, a podniesione ramię było pokruszone. "
Job 38:16,"Czyś dotarł do źródeł morza, a przechadzał się po dnie otchłani? "
Job 38:17,"Czy odsłoniły się przed tobą bramy śmierci, albo czyś oglądał wrota pomroki śmiertelnej? "
Job 38:18,"Czyś ogarnął rozumem przestworzy ziemi? Powiedz, jeśli to wszystko wiesz! "
Job 38:19,"Kędy droga tam, gdzie przebywa światło, a mrok - gdzie miejsce jego; "
Job 38:20,"Abyś je sprowadził do dziedziny swojej, jeśliś wyrozumiał ścieżki do ich przybytku. "
Job 38:21,"Ty je znasz (niewątpliwie); albowiem wtedyś się już urodził, a liczba dni twoich wielka! "
Job 38:22,"Izaliś dotarł do składów śniegu? Czyżeś widział spichrze gradu, "
Job 38:23,"Które przechowuję na czas ucisku, na dzień zapasów i boju? "
Job 38:24,"Kędy droga tam, gdzie dzieli się światło, roztacza się wicher wschodni po ziemi? "
Job 38:25,"Kto oddzielił ulewie stoki, a drogę błyskom gromów? "
Job 38:26,"Aby zrosić deszczem ziemię przez nikogo nie zamieszkałą, pustynię, w której niemasz człowieka. "
Job 38:27,"Aby orzeźwił (rozłogi) opuszczone i puste, a rozkrzewił ruń świeżą. "
Job 38:28,"Izali ma deszcz ojca, albo któż to płodzi krople rosy? "
Job 38:29,"Z czyjego łona wychodzi mróz, a szron nieba któż go zrodził? "
Job 38:30,"Niby kamieniem nakrywają się wody, a powierzchnie fal tężeją. "
Job 38:31,"Potrafisz li związać więzy plejad, albo okowy Oryona rozerwać? "
Job 38:32,"Zdołasz li gwiazdy zodjaku wywieść w porze swojej, a prowadzić niedźwiedzicę wraz z młodymi jej? "
Job 38:33,"Znasz li porządek nieba, albo czy ustanawiasz panowanie jego na ziemi? "
Job 38:34,"Czy podniesiesz głos swój ku chmurom, aby obfitość wód cię pokryła? "
Job 38:35,"Czy możesz błyskawice rozpętać, aby przyszły i rzekły do ciebie: oto jesteśmy? "
Job 38:36,"Kto złożył w skrytościach mądrość, albo kto udzielił rozumowi bystrości? "
Job 38:37,"Kto obrachował chmury w mądrości Swojej, a łagwie nieba - któż je wypróżnia? "
Job 38:38,"Gdy zlewa się proch w odlew, a skiby do siebie przylegają. "
Job 38:39,"Izali łowisz dla lwicy zdobycz, a żądzę lwiąt - czy ją zaspakajasz. "
Job 38:40,"Gdy się czają w jaskiniach, gdy rozkładają się w gęstwinie na czatach? "
Job 38:41,"Kto przygotowuje krukowi jego pokarm, gdy pisklęta jego do Boga wołają, tułając się bez pożywienia? "
Job 39:1,Znasz li porę kiedy kozice skalne rodzą? Czyżeś dozorował czas porodu u łań? 
Job 39:2,"Możesz li obliczyć miesiące, które spełnić muszą, a znasz li czas gdy miotają? "
Job 39:3,"Kurczą się, rzucają młode swoje, a bólów swych (szybko) się pozbywają. "
Job 39:4,"Nabierają sił ich młode, odchowują się na otwartem polu; odbiegają a nie wracają już do nich, "
Job 39:5,"Kto puścił na swobodę osła dzikiego, a pęta tego bieguna któż je rozwolnił, "
Job 39:6,"Któremu step na dom przeznaczyłem, a ziemię bezpłodną na siedlisko? "
Job 39:7,"Wyśmiewa się ze zgiełku miasta, wrzasku poganiacza nie słyszy. "
Job 39:8,"Co po górach wypatrzył jest paszą jego, a za wszelką zielenią śledzi. "
Job 39:9,"Zechce li żubr ci służyć, albo czyż przenocuje u jasła twojego? "
Job 39:10,"Zaprzęgniesz li żubra do zagonu powrozem twoim, albo czyż bronować będzie płosy za tobą? "
Job 39:11,"Możesz li polegać na nim, przeto że wielką jego siła, a poruczyć mu trud twój? "
Job 39:12,"Czyż możesz mu zawierzyć, że ci zwiezie twój wysiew, a go zgromadzi na toku twoim? "
Job 39:13,"Rześkiem jest skrzydło samic strusich, ale czyż są to bocianie loty i opierzenie? "
Job 39:14,"Znosi ona na ziemi jaja swoje, a daje się im w piasku wygrzewać. "
Job 39:15,"A nie pomni, że może je nogą zgnieść, a dzicz stepu zdeptać. "
Job 39:16,"Srogo postępuje z młodemi swojemi, jakoby nie jej były, a jeśli daremny jej trud, nie zaznaje trwogi, "
Job 39:17,"Bo pozbawił ją Bóg mądrości, a nie użyczył jej rozumu. "
Job 39:18,"Przy pierwszej sposobności unosi się wysoko, urąga rumakowi i jeźdźcy jego. "
Job 39:19,Czy użyczasz rumakowi dzielności? Czy przystrajasz szyję jego w grzywę falującą? 
Job 39:20,Czy puszczasz go w podskoki jakoby szarańczę? Przenikliwość rżenia jego wzbudza trwogę. 
Job 39:21,"Ryją kopyta jego grunt, rad jest swej siły, wyrusza na spotkanie zbroi. "
Job 39:22,"Urąga trwodze, a nie lęka się, a nie ustępuje przed ostrzem miecza. "
Job 39:23,"Nad nim chrzęści kołczan, błyszczy włócznia i lanca. "
Job 39:24,"Z drżeniem i gniewem wchłania pył, a nie daje się powściągnąć na głos trąby. "
Job 39:25,"Gdy uderzy trąba zarży hej! a zdaleka wyczuwa bój, gromkie okrzyki wodzów i wrzawę bitwy. "
Job 39:26,"Czyż mocą twego rozumu wzbija się jastrząb, rozwija skrzydła swe ku południowi? "
Job 39:27,"Czyż na rozkaz twój wzlatuje orzeł, a ściele wysoko gniazdo swoje? "
Job 39:28,"Na opoce zamieszkuje, a przebywa na urwiskach skał, jakby na zamczysku. "
Job 39:29,"Ztamtąd wypatruje żer, daleko śledzą oczy jego. "
Job 39:30,"A młode jego chlipią krew, a gdzie polegli tam on. "
Job 40:1,"I odpowiedział dalej Wiekuisty Ijobowi, i rzekł: "
Job 40:2,Czyżby prawować się chciał jeszcze z Wszechmocnym bluźnierca? Strofujący Boga niechaj odpowie! 
Job 40:3,"Zatem odpowiedział Ijob Wiekuistemu, i rzekł: "
Job 40:4,"Zaprawdę, zbyt znikomy jestem - cóżbym Ci miał odpowiedzieć? Dłoń moję położę na usta swoje. "
Job 40:5,"Raz mówiłem, a nie odezwę się więcej, nawet dwukrotnie, ale już tego nie uczynię! "
Job 40:6,"Tedy odpowiedział Wiekuisty Ijobowi z pośród orkanu, i rzekł: "
Job 40:7,"Przepasz jako mąż biodra swoje, a zapytam się ciebie, abyś mi sprawę zdał! "
Job 40:8,"Czyż rzeczywiście chcesz prawo Moje w niwecz obrócić, obwinić Mnie, abyś się sam usprawiedliwił? "
Job 40:9,Masz li ramię jako Bóg? Możesz li jak On zagrzmieć głosem twoim? 
Job 40:10,"Przybierz się tedy w wspaniałość i wielkość, a w blask i majestat się przyodziej! "
Job 40:11,"Roztocz wybuchy gniewu twojego, spójrz na wszelką pychę a poniż ją! "
Job 40:12,"Spójrz na wszelką pychę, a upokorz ją, a skrusz niegodziwców na miejscu. "
Job 40:13,Zagrzeb ich w prochu wespół; oblicza ich oplataj w potrzasku! 
Job 40:14,"Tedy i Ja cię pochwalę, gdy wspomoże ci prawica twoja. "
Job 40:15,"Oto behemot, któregom jako i ciebie stworzył, trawę niby wół zajada. "
Job 40:16,"Spójrz na siłę w jego biodrach, a na moc w muszkułach jego cielska. "
Job 40:17,"Zgina ogon swój potężny niby cedr, ścięgna jego lędźwi są mocno splecione. "
Job 40:18,"Piszczele jego, niby rury z kruszcu, gnaty jego jako pręt żelazny. "
Job 40:19,"Oto zaczątek na twórczych drogach Bożych, sam Stwórca jego podał mu jego miecz. "
Job 40:20,"Jemu plonu swego dostarczają góry, gdzie wszelakie zwierzęta dzikie igrają. "
Job 40:21,Między krzewami lotosu wylega się; w kniei z sitowia i bagniska. 
Job 40:22,Osłaniają go lotosy cieniem swoim; otaczają go wierzbiny rzeczne. 
Job 40:23,"Gdy ogarnie go strumień nie spłoszy się; spokojnie leży, choćby rzucił się Jordan w jego paszczę. "
Job 40:24,"Któżby się tknął jego oczu, pętlicami przeszył jego nozdrza? "
Job 41:1,"Zdołasz li wyciągnąć krokodyla wędą, albo powrozem utopionym w języku jego? "
Job 41:2,"Izali zawleczesz sznur z sitowia przez chrapy jego, albo przebijesz ościeniem jego szczęki? "
Job 41:3,"Czyż zwróci się do ciebie z mnóstwem próśb, albo przemówi do ciebie łagodnemi słowy? "
Job 41:4,"Czyż zawrze umowę z tobą, abyś go przyjął na sługę wiecznego? "
Job 41:5,"Czyż poigrasz z nim jako z ptaszkiem, a uwiążesz go dla dziewczątek swoich? "
Job 41:6,"Czyż frymarczą nim towarzysze cechowi, albo dzielą go między przekupniów? "
Job 41:7,"Czy naszpikujesz grotami skórę jego, albo harpuną rybacką jego głowę? "
Job 41:8,"Połóż nań raz rękę twoją, a nie pomyślisz już, abyś walkę z nim wszczynał. "
Job 41:9,"Oto nadzieja jego mylną by się okazała, wszak już na widok jego byłby powalony. "
Job 41:10,"Niemasz takiego śmiałka, coby go pobudził - a któż ten, któryby się chciał stawić przed obliczem Mojem? "
Job 41:11,"Któżby Mnie naprzód zobowiązał, abym mu odpłacić musiał? Wszystko pod całem niebem Moje jest! "
Job 41:12,"Nie przemilczę o członkach jego, ani co się tycze sił jego albo harmonii jego ustroju. "
Job 41:13,"Któż kiedy odsłonił wierzch jego pancerza, w dwoiste jego czeluście któż wniknie? "
Job 41:14,"Wrotnice jego pyska, któż je otworzył - koliska zębów jego postrach! "
Job 41:15,"Wspaniałe są łuski kolczugi, zwarte jakby pieczęcią z krzemienia. "
Job 41:16,"Jedna z drugą się spaja, a wietrzyk między nie nie wnika. "
Job 41:17,"Jedna do drugiej przylega, zczepiają się nierozdzielnie. "
Job 41:18,"Parskanie jego rzuca błyski, a oczy jego jako rzęsy zorzy. "
Job 41:19,"Z czeluści jego wyrywają się pochodnie, iskry ogniste wypryskują. "
Job 41:20,"Z nozdrzy jego bucha dym, niby z garnka kipiącego, albo z kotłowiny. "
Job 41:21,"Dech jego rozżarza węgle, z paszczy jego bije łuna. "
Job 41:22,"Na szyi jego przemieszkuje siła, a przed obliczem jego skacze trwoga. "
Job 41:23,"Sadlizny jego cielska przylegają szczelnie, jakby ulane na nim, niewzruszenie. "
Job 41:24,"Serce jego stężałe jak głaz, tak, stężałe jak spodni kamień młyński. "
Job 41:25,"Przed zerwaniem się jego truchleją najdzielniejsi, gdy porze fale tracą ducha. "
Job 41:26,"Jeśli zaczepi go kto - ani oręż się nie ostoi, ani lanca, ani dziryt, ani harpuna. "
Job 41:27,"Poczytuje za słomę żelazo, za zbutwiałe drzewo kruszec. "
Job 41:28,Nie spłoszy go strzała z łuku; w źdźbła obracają mu się kamienie procy. 
Job 41:29,"Niby źdźbła znaczą maczugi, a drwi sobie z poświstu lancy. "
Job 41:30,"U spodu zębate ma skorupy, zatacza niby cierlicę po mule. "
Job 41:31,"Spienia niby kocioł głębię, morze przeistacza jakoby w uwar. "
Job 41:32,"Za nim lśni się ślad (jego), zda się, że ma otchłań siwiznę. "
Job 41:33,"Niemasz na ziemi mu równego; stworzony on, aby niczego się nie lękał. "
Job 41:34,Wszystko co wysokie lekceważy; królem on wszystkich zwierząt dzikich. 
Job 42:1,"Zatem odpowiedział Ijob Wiekuistemu, i rzekł: "
Job 42:2,"Uznaję, że możesz wszystko, i że nie niedościgły dla Ciebie żaden zamysł. "
Job 42:3,"Gdzież ten, któryby zamroczył postanowienie (mowami) bez rozsądku? Mówiłem też, alem nie rozumiał; zbyt dziwne to rzeczy dla mnie, których nie pojmuję. "
Job 42:4,"O racz wysłuchać, abym mówić mógł, zapytam się Ciebie, a Ty mnie oświeć. "
Job 42:5,Ze słuchu uszu tylko słyszałem o Tobie; wszakże teraz ujrzało Cię oko moje. 
Job 42:6,Przeto odwołuję i pokutuję w pyle i w prochu. 
Job 42:7,"A gdy rozprawił się Wiekuisty w słowach tych z Ijobem, rzekł Wiekuisty do Elifaza z Themanu: Wspłonął gniew Mój przeciw tobie i przeciw dwóm przyjaciołom twoim, żeście nie mówili tak szczerze o Mnie jak sługa Mój Ijob. "
Job 42:8,"Teraz przeto weźcie sobie siedm cielców i siedm baranów, a idźcie do sługi Mojego Ijoba i złóżcie całopalenie za siebie; Ijob zaś, sługa Mój, niechaj pomodli się za wami; bo tylko oblicze jego uwzględnię, abym nie postąpił z wami według nieuczciwości waszej, albowiem nie mówiliście o Mnie tak szczerze jak sługa Mój Ijob. "
Job 42:9,"Poszli tedy Elifaz z Themanu, i Bildad z Szuach, i Coar z Naamy, i uczynili jako im powiedział Wiekuisty; i uwzględnił Wiekuisty oblicze Ijoba. "
Job 42:10,"I odmienił Wiekuisty los Ijoba, gdy modlił się za przyjaciółmi swoimi, i rozmnożył Wiekuisty wszystko co był posiadał Ijob w dwójnasób. "
Job 42:11,"Wtedy zeszli się doń wszyscy jego bracia, i wszystkie jego siostry i wszyscy jego znajomi poprzedni, i jedli z nim chleb w domu jego, i wyrazili mu współczucie swoje, i pocieszyli go z powodu całego nieszczęścia, które przywiódł nań Wiekuisty; i udzielili mu każdy po jednej kesycie, i każdy po jednym kolczyku złotym. "
Job 42:12,"A tak błogosławił Wiekuisty ostatnim czasom Ijoba bardziej niż poprzednim, tak że posiadł czternaście tysięcy owiec, i sześć tysięcy wielbłądów, i tysiąc jarzm wołów i tysiąc oślic. "
Job 42:13,Miał też siedmiu synów i trzy córki. 
Job 42:14,"I nazwał imię pierwszej Jemima, a imię drugiej Kecya, a imię trzeciej Kerenhapuch. "
Job 42:15,A nie znaleziono kobiet równie pięknych jak córki Ijoba w całym onym kraju; i dał im ojciec ich dziedzictwo między ich braćmi. 
Job 42:16,"I żył jeszcze Ijob potem sto czterdzieści lat i oglądał dzieci swoje, i dzieci dzieci swych, aż do czwartego pokolenia, "
Job 42:17,I umarł Ijob stary i syt dni. 
